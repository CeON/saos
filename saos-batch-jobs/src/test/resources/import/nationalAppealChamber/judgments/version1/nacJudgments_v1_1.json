[

{
  "textContent" : "Sygn. akt:  KIO/UZP 44/08,  \nKIO/UZP 46/08,  \nKIO/UZP 57/08  \n \nWYROK \nz dnia 07 lutego 2008r. ...",
  "judgmentType" : "SENTENCE",
  "judgmentDate" : "2008-02-07",
  "courtReporters" : [ "Magdalena Pazura" ],
  "judges" : [ {
    "name" : "Dagmara Gałczewska-Romek",
    "specialRoles" : [ "PRESIDING_JUDGE" ]
  }, {
    "name" : "Barbara Bettman",
    "specialRoles" : [ ]
  }, {
    "name" : "Magdalena Grabarczyk",
    "specialRoles" : [ ]
  } ],
  "caseNumber" : [ "KIO/UZP 44/08", "KIO/UZP 46/08", "KIO/UZP 57/08" ],
  "source" : {
    "sourceJudgmentPdfMD5" : "71254a2118594e375df2fe7dcde9b1db",
    "sourceJudgmentId" : "71254a2118594e375df2fe7dcde9b1db",
    "sourceJudgmentUrl" : "ftp://ftp.uzp.gov.pl/KIO/Wyroki/2008_0057_0046_0044.pdf",
    "sourceCode" : "NATIONAL_APPEALS_CHAMBER"
  }
},

{
  "textContent" : "Sygn. akt: KIO 80/13 \nSygn. akt: KIO 81/13 \n \nWYROK \nz dnia 31 stycznia 2013 r. ...",
  "judgmentType" : "SENTENCE",
  "judgmentDate" : "2013-01-31",
  "courtReporters" : [ "Mateusz Michalec" ],
  "judges" : [ {
    "name" : "Katarzyna Brzeska",
    "specialRoles" : [ "PRESIDING_JUDGE" ]
  }, {
    "name" : "Barbara Bettman",
    "specialRoles" : [ ]
  }, {
    "name" : "Renata Tubisz",
    "specialRoles" : [ ]
  } ],
  "caseNumber" : [ "KIO 80/13", "KIO 81/13" ],
  "source" : {
    "sourceJudgmentPdfMD5" : "f1fb6b13d57e25be69d1159356655528",
    "sourceJudgmentId" : "f1fb6b13d57e25be69d1159356655528",
    "sourceJudgmentUrl" : "ftp://ftp.uzp.gov.pl/KIO/Wyroki/2013_0080_0081.pdf",
    "sourceCode" : "NATIONAL_APPEALS_CHAMBER"
  }
},

{
  "textContent" : "Sygn. akt: KIO/UZP 58/08 \n \nPOSTANOWIENIE \n z dnia 07 lutego 2008r.  \n \nKrajowa Izba Odwoławcza  -   w składzie: \nPrzewodniczący: Dagmara Gałczewska-Romek  \n \nCzłonkowie:  Barbara Bettman   \n   Magdalena Grabarczyk \nProtokolant:  Magdalena Pazura  \n  \npo rozpoznaniu na posiedzeniu w dniu 07.02.2008r. w Warszawie odwołania wniesionego \nprzez Konsorcjum: Zakład Rolny S.C. J. Stempin i I. Mrozek, Przedsiębiorstwo \nBudownictwa Inżynieryjnego EKO-INśYNIERIA Sp. z o.o.; Słupia, ul. Szeroka 1 od \nrozstrzygnięcia przez zamawiającego Gmina Oława, Oława, pl. Marsz. Józefa \nPiłsudskiego 28 protestu z dnia 20.12.2007r. \n \nprzy udziale XXX zgłaszającego przystąpienie do postępowania odwoławczego XXX po \nstronie odwołującego się oraz XXX - po stronie zamawiającego*. \n \norzeka: \n1. Odrzuca odwołanie.  \n\n2. Kosztami postępowania obciąża Konsorcjum: Zakład Rolny S.C. J. Stempin  \ni I. Mrozek, Przedsiębiorstwo Budownictwa Inżynieryjnego EKO-INśYNIERIA Sp. z o.o.; \nSłupia, ul. Szeroka 1 \ni nakazuje: \n \n1) zaliczyć na rzecz Urzędu Zamówień Publicznych koszty w wysokości 812 zł \n80 gr (słownie: osiemset dwanaście złotych osiemdziesiąt groszy) z kwoty \nwpisu uiszczonego przez Konsorcjum: Zakład Rolny S.C. J. Stempin  \ni I. Mrozek, Przedsiębiorstwo Budownictwa Inżynieryjnego EKO-\nINśYNIERIA Sp. z o.o.; Słupia, ul. Szeroka 1 \n \n2) dokonać wpłaty kwoty 0 zł 0 gr (słownie: XXX) przez XXX na rzecz XXX, \nstanowiącej uzasadnione koszty strony poniesione z tytułu XXX \n \n3) dokonać wpłaty kwoty 0 zł 0 gr (słownie: xxx) przez xxx na rzecz Urzędu \nZamówień Publicznych na rachunek dochodów własnych UZP, \n \n4)  dokonać zwrotu kwoty 39 187 zł 20 gr (słownie: trzydzieści dziewięć tysięcy \nsto osiemdziesiąt siedem złotych dwadzieścia groszy) z rachunku dochodów \nwłasnych Urzędu Zamówień Publicznych na rzecz Konsorcjum: Zakład \nRolny S.C. J. Stempin i I. Mrozek, Przedsiębiorstwo Budownictwa \nInżynieryjnego EKO-INśYNIERIA Sp. z o.o.; Słupia, ul. Szeroka 1.  \n \n \nU z a s a d n i e n i e \n \nW odpowiedzi na przekazaną w dniu 18 grudnia 2007 roku informację o wyborze oferty \nnajkorzystniejszej, pismem z dnia 21 grudnia 2007r. Zakład Rolny - Spółka Cywilna, Jerzy \nStępin i Ignacy Mrozek, działający jako Lider Konsorcjum wniósł protest do Zamawiającego, \nzarzucając m.in: zaniechanie odrzucenia oferty Przedsiębiorstwa Handlowo-Usługowego \nRobót Instalacyjno Inżynieryjnych LITZ Feliks Fietz z siedzibą w Poznaniu, ul. Nowina 38.  \nW uzasadnieniu Odwołujący podniósł, że w ofercie Przedsiębiorstwa Handlowo-Usługowego \nRobót Instalacyjno Inżynieryjnych LITZ Feliks Fietz, zniekształcono i zmieniono opisy pozycji \nprzedmiarowych, co jest sprzeczne z pkt 12.1a i pkt 12.3 SIWZ. Ponadto opisy wielu pozycji \nwskazanych przez Odwołującego są niezgodne z opisem przedmiaru robót, zaś brak pełnych \nopisów zmienia zakres rzeczowy danych pozycji. \n\nDodatkowo Odwołujący podniósł, że oferta LITZ zawiera błąd w obliczeniu ceny, który nie \npodlega poprawie, polegający na błędnym sumowaniu każdego z działów, a tym samym \nbłędnym obliczeniu ceny oferty. \nPismem z dnia 5 stycznia 2008 roku, przekazanym w dniu 7 stycznia 2008 roku, \nZamawiający poinformował o rozstrzygnięciu wszystkich wniesionych protestów, uznając za \nzasadne część zarzutów podniesionych przez Odwołującego dotyczących oferty firmy „LITZ”. \nZamawiający uznał zarzut dotyczący błędu w obliczeniu ceny oferty, polegający na błędnym \nsumowaniu każdego z rozdziałów. Błąd ten uznał za zasadny, ale tylko w kategorii omyłki \nrachunkowej uznając, że błąd ten podlega poprawie w trybie art. 88 ust. 1 pkt 2 lit a ustawy \npzp. \nPozostałe zarzuty dotyczące odrzucenia oferty LITZ, Zamawiający oddalił. W szczególności \nnie uznał za zasadny zarzut zawężenia i zmiany opisów w pozycjach kosztorysu w stosunku \ndo pozycji przedmiarowych, gdyż jego zdaniem dopuścił wydruk kosztorysu obliczonego \nmetodą szczegółową w formie wydruku uproszczonego. W związku z tym Zamawiający liczył \nsię z zawężeniem opisu pozycji przedmiarowych. \n \nW dniu 11 stycznia 2008 roku Zakład Rolny - Spółka Cywilna, Jerzy Stępin i Ignacy \nMrozek, działający jako Lider Konsorcjum wniósł odwołanie, w którym podtrzymał zarzuty \nzawarte w proteście i zarzucił Zamawiającemu naruszenie przepisów art. 7 ust.1 i 3, art. 22 \nust. 1 oraz art. 89 ust. 1 pkt 2 i 6 ustawy.  \nOdwołujący wniósł o nakazanie Zamawiającemu: \n• dokonania ponownego badania i oceny oprotestowanej oferty z uwzględnieniem \nzarzutów podniesionych w proteście i odwołaniu, \n•  odrzucenia oferty Przedsiębiorstwa Handlowo-Usługowego Robót Instalacyjno- \nInżynieryjnych „LITZ” - Feliks Fitz. \n• wyboru oferty najkorzystniejszej, tj. oferty złożonej przez Odwołującego. \n \n \nOdwołujący podtrzymał zarzut zawężenia opisów pozycji przedmiarowych w ofercie LITZ  \ni wskazał, że jest to sprzeczne z pkt 12.1 SIWZ - Opis sposobu obliczenia ceny oferty. \nZamawiający dopuścił formę wydruku uproszczonego, przy zachowaniu założenia, że zakres \nrobót, który jest podstawą do określenia ceny oferty, musi być zgodny z zakresem robót \nokreślonym w przedmiarze robót, wyszczególnionym w cz. IV niniejszej IDW. \n\nW ofercie firmy LITZ w oczywisty sposób nie dochowano powyższego wymogu. Odwołujący \nwskazał, że forma wydruku uproszczonego nie jest tożsama z możliwością uproszczonego \nopisu pozycji przedmiarowej. Firma LITZ zniekształciła i zmieniła opis pozycji \nprzedmiarowych, co jest w oczywisty sposób sprzeczne z zapisami pkt 12.1.a i pkt 12.3 \nSIWZ.  \nNa poparcie przytoczył wyrok Zespołu Arbitrów, z którego wynika, że złożenie kosztorysu \nofertowego, w którym wymieniono choćby jedną pozycję niezgodnie z księgą obmiarów \npowoduje, że oferta jest sprzeczna z SIWZ i obliguje to Zamawiającego do jej odrzucenia.  \nZdaniem Odwołującego brak pełnych (precyzyjnych) opisów zmienia ofertowy zakres \nrzeczowy danej pozycji robót, jak również wpływa na zaniżenie wartości robót oraz tym \nsamym cenę oferty.  \nBrak precyzyjnego wskazania jakie elementy, materiały będą zastosowane do realizacji, \npowoduje że Wykonawca mógł skalkulować elementy tańsze lub gorszej klasy. \nOdwołujący wskazał w uzasadnieniu na 44 pozycje w kosztorysie ofertowym, które zawierają \nwyżej określone rozbieżności. \nOdwołujący podtrzymał także zarzut dotyczący błędnego obliczenia ceny w ofercie \nPrzedsiębiorstwa Handlowo-Usługowego Robót Instalacyjno-Inżynieryjnych „LITZ”. Zdaniem \nOdwołującego błędy te nie są tylko omyłką rachunkową, jak twierdzi Zamawiający, ale \nstanowią podstawę odrzucenia oferty na podstawie art. 89 ust. 1 pkt 6 ustawy pzp. \nSumy wartości poszczególnych pozycji kosztorysu ofertowego (w obrębie działu) nie sumują \nsię na wartość poszczególnych działów. Wynika to z braku dokładności zapisu sum działów \ndo dwóch miejsc po przecinku. Przekłada się to na sumę wartości poszczególnych \nrozdziałów, kosztorysów i całości Oferty. W związku z powieleniem tych niedokładności cena \nofertowa podana przez firmę LITZ nie odzwierciedla faktycznej ceny wynikającej  \nz załączonych do Oferty kosztorysów, w których podano niedokładne wartości \nposzczególnych zakresów robót. \nSkład orzekający Izby ustalił, że rozstrzygnięcie protestu zostało doręczone Odwołującemu \nw dniu 7.01.2008r. Odwołujący złożył w placówce operatora publicznego odwołanie do \nPrezesa UZP w dniu 12.01.2008r.. Jak wynika z dokumentu przedłożonego przez \nZamawiającego kopia odwołania została mu przekazana w dniu 15.01.2008r., czego \nOdwołujący nie zakwestionował. Zatem należy uznać, że kopia odwołania dotarła do \nZamawiającego po upływie terminu przewidzianego na wniesienie odwołania. Stanowi to \nnaruszenie art. 184 ust. 2 ustawy Prawo zamówień publicznych i skutkuje koniecznością \nodrzucenia odwołania z urzędu na posiedzeniu, stosownie do postanowień art. 187 ust. 4 pkt \n7 ustawy Prawo zamówień publicznych. Powyższą interpretację potwierdza orzecznictwo \n\nsądowe, m.in. wyroki Sądu Okręgowego w Warszawie sygn. akt V Ca 117/07 oraz sygn. akt \nV Ca 1889/07.  \nMając na uwadze ustalony stan faktyczny i prawny, orzeczono jak na wstępie.  \nO kosztach postępowania orzeczono stosownie do wyniku sprawy na podstawie art. \n191 ust. 6 i 7 ustawy Prawo zamówień publicznych. \n \n \nStosownie do art. 194 i 195 ustawy z dnia 29 stycznia 2004 r. - Prawo zamówień publicznych \n(Dz. U. z 2006 r. Nr 164, poz. 1163, z późn. zm.) na niniejsze postanowienie -  \nw terminie 7 dni od dnia jego doręczenia - przysługuje skarga za pośrednictwem Prezesa \nUrzędu Zamówień Publicznych do Sądu Okręgowego we Wrocławiu.  \n \nPrzewodniczący:  \n……………………………… \n \nCzłonkowie:   \n……………………………… \n   \n………………………………   \n \n \n \n \n \n \n \n \n \n \n \n \n \n \n  \n_________ \n \n*\n niepotrzebne skreślić",
  "judgmentType" : "DECISION",
  "judgmentDate" : "2008-02-07",
  "courtReporters" : [ "Magdalena Pazura" ],
  "judges" : [ {
    "name" : "Dagmara Gałczewska-Romek",
    "specialRoles" : [ "PRESIDING_JUDGE" ]
  }, {
    "name" : "Barbara Bettman",
    "specialRoles" : [ ]
  }, {
    "name" : "Magdalena Grabarczyk",
    "specialRoles" : [ ]
  } ],
  "caseNumber" : [ "KIO/UZP 58/08" ],
  "source" : {
    "sourceJudgmentPdfMD5" : "b785e2f4821d4f67e6bac9b2af694cc8",
    "sourceJudgmentId" : "b785e2f4821d4f67e6bac9b2af694cc8",
    "sourceJudgmentUrl" : "ftp://ftp.uzp.gov.pl/KIO/Wyroki/2008_0058.pdf",
    "sourceCode" : "NATIONAL_APPEALS_CHAMBER"
  }
},

{
  "textContent" : "Sygn. akt KIO 1484/10 \nWYROK \nz dnia 30 lipca 2010 r.  \n \nKrajowa Izba Odwoławcza – w składzie: \nPrzewodniczący: Przemysław Dzierzędzki \nProtokolant:  Mateusz Michalec \n \npo rozpoznaniu na rozprawie w dniu 27 lipca 2010 r. w Warszawie odwołania wniesionego przez: \nProspecta sp. z o.o., ul. Barburki 8, 04-511 Warszawa od czynności Zamawiającego – \nInstytutu Matki i Dziecka w Warszawie, zastępowanego przez pełnomocnika – Zakład \nZamówień Publicznych przy Ministrze Zdrowia, Al. Jerozolimskie 155, 02-326 Warszawa, \n \nprzy udziale IBL International Gmbh, ul. Flughafenstrasse 52, 22335 Hamburg, Niemcy, \nzgłaszającego przystąpienie do postępowania odwoławczego po stronie zamawiającego \n \norzeka:  \n1. oddala odwołanie; \n2. kosztami postępowania obciąża Odwołującego - Prospecta sp. z o.o., ul. Barburki 8, 04-511 \nWarszawa i nakazuje: \n1)  zaliczyć na rzecz Urzędu Zamówień Publicznych koszty w wysokości 15.000 zł (słownie: \npiętnaście tysięcy złotych zero groszy) z kwoty wpisu uiszczonego przez Odwołującego \nProspecta sp. z o.o., ul. Barburki 8, 04-511 Warszawa, \n2) dokonać wpłaty kwoty 3.599 zł (słownie: trzy tysiące pięćset dziewięćdziesiąt dziewięć \nzłotych) przez Odwołującego - Prospecta sp. z o.o., ul. Barburki 8, 04-511 Warszawa na \nrzecz Zamawiającego - Instytutu Matki i Dziecka w Warszawie, stanowiącej uzasadnione \nkoszty strony poniesione z tytułu wynagrodzenia pełnomocnika. \n \n \n \nStosownie do treści art. 198a i 198b ustawy z dnia 29 stycznia 2004 r. – Prawo zamówień \npublicznych (Dz. U. z 2010 r. Nr 113, poz. 759) na niniejszy wyrok – w terminie 7 dni od dnia \njego doręczenia – przysługuje skarga za pośrednictwem Prezesa Krajowej Izby Odwoławczej do \nSądu Okręgowego w Warszawie. \n      \nPrzewodniczący:  \n \n…………………………… \n\nSygn. akt KIO 1484/10 \n \nUzasadnienie \nZamawiający – Instytut Matki i Dziecka w Warszawie, pismem z dnia 30 kwietnia 2010 r., \ndziałając na podstawie art. 15 ust. 2 ustawy z dnia 29 stycznia 2004 r. Prawo zamówień \npublicznych (Dz. U. z 2010 r. Nr 113, poz. 759), udzielił Zakładowi Zamówień Publicznych przy \nMinistrze Zdrowia z siedzibą w Warszawie pełnomocnictwa do przygotowania i przeprowadzenia \npostępowania o udzielenie zamówienia publicznego na odczynniki do badań przesiewowych \nnoworodków w kierunku mukowiscydozy. \nW oparciu o przedmiotowe pełnomocnictwo Zakład Zamówień Publicznych przy \nMinistrze Zdrowia z siedzibą w Warszawie, zwany dalej „Pełnomocnikiem Zamawiającego”, \nprowadzi w trybie przetargu nieograniczonego postępowanie, na podstawie przepisów ustawy z \ndnia 29 stycznia 2004 r. Prawo zamówień publicznych (Dz. U. z 2010 r. Nr 113, poz. 759), \nktórego przedmiotem jest „zestawy do badań przesiewowych noworodków w kierunku mukowiscydozy.”. \nOgłoszenie o zamówieniu zostało opublikowane w Dzienniku Urzędowym Unii \nEuropejskiej w dniu 18 maja 2010r. pod nr S/95-143549. \nW dniu 5 lipca 2010 r., Pełnomocnik Zamawiającego przesłał Odwołującemu informację \no wyborze, jako oferty najkorzystniejszej, oferty złożonej przez wykonawcę IBL International \nGmbh, ul. Flughafenstrasse 52, 22335 Hamburg, Niemcy, zwanego dalej „Przystępującym” oraz \no odrzuceniu oferty Odwołującego. \nOd czynności wyboru oferty najkorzystniejszej oraz odrzucenia oferty Odwołującego, \nOdwołujący wniósł w dniu 15 lipca 2010r. odwołanie, w którym zarzucił Pełnomocnikowi \nZamawiającego naruszenie art. art. 7 ust. 1, art. 26 ust. 3, art. 87 ust. 2 pkt 3 i art. 89 ust. 1 pkt 2 \nustawy Prawo zamówień publicznych.  \nW uzasadnieniu odwołania Odwołujący wskazywał, iż na mocy IV ust. 5 pkt 5.2 rozdział \nIV SIWZ, wykonawca zobowiązany był potwierdzić kopią dokumentu dokument/dokumenty \nwystawione przez jednostki uprawnione do badań przesiewowych noworodków \npotwierdzających, że oferowanym przedmiotem zamówienia wykonano w Polsce badania \nkliniczne testu, ustalono normy dla populacji na podstawie badania minimum 30000 \nnoworodków. \nZ powyższego wywodził, iż dokument/dokumenty powyższe miały odnosić się nie do \nwykonawcy, jako podmiotu, ale do przedmiotu zamówienia - oferowanego produktu. Podkreślał, \nże treść SIWZ wyraźnie dopuszczała, by fakt wykonania określonych badań klinicznych testu był \nwykazywany nie jednym, lecz wieloma dokumentami, które łącznie potwierdzają wymaganą \n\nokoliczność. Wskazywał, że ustawa Prawo zamówień publicznych, ani też zapisy SIWZ nie \nwykluczają, by jeden i ten sam produkt był oferowany przez dwóch różnych oferentów. W \npraktyce mogą się, na przykład, zdarzyć sytuacje (i zdarzają), gdzie dostawę tego samego \nproduktu oferują producent i dystrybutor lub różni dystrybutorzy tego samego producenta (co \nma miejsce w niniejszym przypadku). \nZwracał uwagę, iż produkt zaoferowany przez Przystępującego jest tożsamy z produktem \noferowanym przez Odwołującego, gdyż, jakkolwiek używane są inne nazwy handlowe, to jednak \nw swojej charakterystyce (w tym co do cech istotnych z punktu widzenia badania klinicznego \ntestu) są one identyczne.  \nPodkreślał, że wbrew twierdzeniom Pełnomocnika Zamawiającego, warunek \nprzedstawienia dokumentu/dokumentów potwierdzających, że oferowanym przedmiotem \nzamówienia wykonano w Polsce badania kliniczne testu, ustalono normy dla populacji na \npodstawie badania minimum 30000 noworodków, został przez niego spełniony. Jak wskazywała \nSpółka podczas postępowania, dokumenty powyższe odnosić się miały do oferowanego \nproduktu, zaś fakt wykonania badań klinicznych testu nie był ograniczony przez SIWZ wyłącznie \ndo jednego dokumentu, lecz mógł być wykazany wieloma takimi dokumentami potwierdzającymi \nłącznie wymaganą przez Pełnomocnika Zamawiającego okoliczność. \nW świetle powyższego Odwołujący podnosił, że wykazywał wykonanie przeprowadzenia \nbadań klinicznych testu dokumentami również załączonymi przez Przystępującego - przy \nwykazaniu, iż produkt ten jest równoznaczny z produktem wskazanym przez Odwołującego w \nofercie. Podkreślał, że o braku tożsamości produktu oferowanego przez Przystępującego i \nOdwołującego nie może przesądzać inna nazwa handlowa albowiem oba produkty w swojej \ncharakterystyce - w tym co do cech istotnych z punktu widzenia badania klinicznego testu - są \ntożsame. \nPowyższe wywodził z faktu, iż Przystępujący jest dystrybutorem i korzysta z produktów \ndostarczanych przez firmę MP Biomedicals SAS, co potwierdziło oświadczenie drugiej z firm \nzłożone do akt postępowania. Dokumenty złożone wraz z ofertą potwierdzają, iż Przystępujący \nnie jest w pełni producentem oferowanego zestawu. \nDodatkowo, Odwołujący się podkreślał, iż Przystępujący złożył wraz ofertą certyfikaty \nISO 9001 i ISO 13485 dotyczące zestawu IM58019 IRT neonatal ELISA. Firma MP Biomedicals \nSAS oferuje ten sam zestaw pod nazwą NEONATAL TRYPSIN ELISA Kit -zaoferowany przez \nOdwołującego. Analiza podstawowych cech obu produktów (np. w zakresie niepowtarzalnych \nindywidualnych punktów standardowych dla plam krwi), dokonana w oparciu o materiały zawarte \nw ofertach, wskazuje, iż są one tożsame. \n\nReasumując stwierdzał, że Przystępujący i Odwołujący oferują taki sam zestaw badań \nprzesiewowych. Wobec tego wszelkie dokumenty założone przez Przystępującego w zakresie \nproponowanego zestawu (w tym odnośnie badań) odnoszą skutek także wobec przedmiotu \noferty Odwołującego. Dokumenty te łącznie z dokumentami przedstawionymi przez \nOdwołującego potwierdzają okoliczność wymaganą SIWZ - skoro bowiem oferta \nPrzystępującego nie została odrzucona, jako oferta o treści sprzecznej z SIWZ, to z tych samych \npowodów nie można odrzucić oferty Odwołującego, oferującego tożsamy zestaw do badań. \nWobec powyższego stwierdzał, iż treść oferty przedstawionej przez Odwołującego \nspełnia wymagania stawiane przez Pełnomocnika Zamawiającego w SIWZ. Brak było zatem \npodstaw do zastosowania przez Pełnomocnika Zamawiającego art. 89 ust. 1 pkt 2 ustawy Pzp i \nodrzucenia na jego podstawie oferty Odwołującego. Zwracał uwagę, iż odrzucenie oferty na \npodstawie art. 89 ust. 1 pkt 2 ustawy Pzp może nastąpić wyłącznie wtedy, gdy zaistnienie \nmaterialnych przesłanek odrzucenia jest niewątpliwe. W przeciwnym razie czynność odrzucenia \nofert dokonana przez zamawiającego narusza zasady równego traktowania wykonawców i \nuczciwej konkurencji. Podkreślał także, że ocena parametrów oferowanego urządzenia, \ndokonywana przez Zamawiającego przy czynności oceny ofert, może odbywać się nawet na \npodstawie powszechnie dostępnych informacjach (typu strona WWW producenta). \n \nW oparciu o powyższą argumentację Odwołujący wniósł o nakazanie Pełnomocnikowi \nZamawiającego: \n1) unieważnienia czynności oceny ofert i wyboru oferty najkorzystniejszej, \n2) unieważnienia czynności odrzucenia oferty Odwołującego, \n3) dokonanie ponownej oceny ofert, \n4) wyboru oferty Odwołującego jako najkorzystniejszej. \n \nPełnomocnik Zamawiającego w dniu 16 lipca 2010 r. przesłał pozostałym wykonawcom \nuczestniczącym w postępowaniu o udzielenie zamówienia kopię odwołania wzywając ich do \nprzystąpienia do postępowania odwoławczego. Przystępujący otrzymał kopię odwołania i \nwezwanie do przystąpienia do postępowania odwoławczego w dniu 16 lipca 2010 r. \n \nPrzystępujący zgłosił przystąpienie do postępowania odwoławczego po stronie \nZamawiającego doręczając przystąpienie Prezesowi Krajowej Izby Odwoławczej w formie \npisemnej w dniu 19 lipca 2010 r. Termin 3 dniowy, określony w art. 185 ust. 2 ustawy Prawo \nzamówień publicznych, został zatem zachowany. \n\nW uzasadnieniu zgłoszenia Przystępujący, argumentował, że oferta nieodpowiadająca \ntreści SIWZ to taka, która jest sporządzona odmiennie, niż określają to postanowienia SIWZ. \nOdmienność ta może przejawiać się w zakresie proponowanego przedmiotu zamówienia, \njak też sposobu jego realizacji. Niezgodność treści oferty z treścią SIWZ ma miejsce w sytuacji, \ngdy zaoferowany przedmiot zamówienia nie odpowiada opisanemu w specyfikacji przedmiotowi \nzamówienia, co do zakresu, warunków realizacji w stopniu zaspokajającym oczekiwania i interesy \nzamawiającego. Ponadto wskazywał, że nie jest rolą wykonawcy ocena, czy wymagania SIWZ są \nzbędne, czy niezbędne dla zamawiającego. Wykonawca ma obowiązek złożyć ofertę zgodnie z \nSIWZ. Jeśli jej treść budzi wątpliwości, to mogą one zostać wyjaśnione w drodze zapytań \nkierowanych do zamawiającego. Podkreślał, że świadczenie wykonawcy ma odpowiadać \nopisanym w SIWZ potrzebom zamawiającego. \nW jego ocenie problem w niniejszym postępowaniu sprowadzał się do ustalenia, czy jeżeli \nPełnomocnik Zamawiającego wymagał w SIWZ przedłożenia dokumentów, że oferowanym \nprzedmiotem zamówienia wykonano w Polsce badania kliniczne testu, ustalono normy dla \npopulacji na podstawie badania minimum 30.000 noworodków, to czy każdy wykonawca z \nosobna winien te badania wykonać we własnym zakresie, czy może jednak wykorzystywać wyniki \nbadań innych wykonawców dla własnych celów. \nW ocenie Przystępującego zrozumiałe jest, że każdy wykonawca winien przedstawiać \nwłasne badania, a nie bazować na badaniach innych wykonawców. Poza tym każdy wykonawca \nbierze odpowiedzialność za swoje badania i składane w związku z tym oświadczenia woli. \nOdwołujący nie jest w stanie zagwarantować, że badania przeprowadzone przez Przystępującego \nzostały przeprowadzone w sposób prawidłowy, to może uczynić tylko podmiot dokonujący \nbadań. \nPodkreślał, że gdyby przyjąć tezę Odwołującego, że inni wykonawcy mogą bazować na \ndziałaniach jednego wykonawcy, który poświęcił wiele czasu na badania, poniósł niemałe koszty \nna nie (np. Przystępujący musiał do wyników badań dostarczyć (gratis) materiały do wykonania \n30 000 testów - po cenach z oferty jest to koszt ok. 19.000,00 euro), zaangażować ludzi i im \nzapłacić za pracę, asystować przy wykonywaniu tych badań), to wówczas doszłoby do naruszenia \nustawy PZP, poprzez chociażby naruszenie zasady równości i zachowania zasad uczciwej \nkonkurencji, tj. art. 7 ust. 1 ustawy PZP (Zamawiający przygotowuje i przeprowadza \npostępowanie o udzielenie zamówienia w sposób zapewniający zachowanie uczciwej konkurencji \noraz równe traktowanie wykonawców). \nNiezależnie od tego, Przystępujący podkreślał, że Odwołujący w swoim odwołaniu poza \nwprowadził zarówno Pełnomocnika Zamawiającego, jak i Izbę, w błąd. \n\nPodkreślał, że Przystępujący kupuje bowiem od firmy MP Biomedicals SAS zestawy typu \n\"bulk\" (zestawy komponentów bez nazwy producenta - półprodukt). Zestawy te są w firmie \nPrzystępującego poddawane dodatkowym zabiegom (poprawiającym dokładność oraz \npowtarzalność -szczególnie międzyseryjną testów) oraz kontroli jakości, po czym jest do nich \ndodawana nazwa firmy (IBL) oraz inne wymagane oznaczenia. Przystępujący bierze tym samym \nodpowiedzialność za działanie tych testów. Firma MP Biomedicals SAS produkuje również \nzestawy testów dla końcowego użytkownika (gotowe do użycia pod swoją nazwą), które są \noferowane przez Odwołującego. Zestaw oferowany przez Przystępującego (IBL) oraz zestaw \noferowany przez Odwołującego pod względem formalnym mają: różne nazwy, różne numery \nkatalogowe oraz różnych producentów pomimo tego, że są wykonane z tych samych \nkomponentów. Również ze względu na to, że Przystępujący wykonuje dodatkowe czynności \nwpływające na jakość tych zestawów, trudno jest przyznać Odwołującemu rację, że zestawy te są \ntożsame. Co jest nie zwykle istotne, także Urząd Rejestracji Produktów Leczniczych, Produktów \nBiobójczych i Wyrobów Medycznych traktuje takie zestawy jako 2 różne produkty (Wyroby \nMedyczne). \nPodkreślał, że zamawiający nie musi analizować przedmiotów zamówienia wykonawców \npod kątem ich podobieństwa, gdyż wystarczy zamawiającemu, jeżeli otrzyma od wszystkich \nwykonawców określone dokumenty, o które prosił w SIWZ, czego w tym postępowaniu \nOdwołujący nie uczynił i dlatego jej oferta winna być odrzucona. \n \nW oparciu o powyższą argumentację Przystępujący wniósł o oddalenie odwołania. \n \nUwzględniając dokumentację z przedmiotowego postępowania o udzielenie \nzamówienia publicznego, w tym w szczególności postanowienia specyfikacji istotnych \nwarunków zamówienia, ofertę złożoną przez Przystępującego i Odwołującego, wezwanie \nOdwołującego przez Pełnomocnika Zamawiającego do uzupełnienia dokumentów z \ndnia 25 czerwca 2010r., pismo Odwołującego z dnia 29 czerwca 2010 r. wraz z \nzałącznikami, treść odwołania wraz z załącznikami, zgłoszenie przystąpienia do \npostępowania odwoławczego, jak również biorąc pod uwagę oświadczenia i stanowiska \nStron i uczestnika postępowania a także dokumenty złożone w trakcie rozprawy przez \nStrony i uczestnika postępowania, a także zeznania świadka skład orzekający Izby ustalił \ni zważył, co następuje. \n\nSkład orzekający Izby w pierwszej kolejności ustalił, że nie została wypełniona żadna z \nprzesłanek skutkujących odrzuceniem odwołania w trybie art. 189 ust. 2 ustawy Prawo zamówień \npublicznych. Ustalono również, że Odwołujący posiada interes w rozumieniu art. 179 ust. 1 \nustawy Prawo zamówień publicznych, uprawniający go do złożenia odwołania.  \nPełnomocnik Zamawiającego prowadzi postępowanie o udzielenie zamówienia w trybie \nprzetargu nieograniczonego z zastosowaniem przepisów ustawy Prawo zamówień publicznych \nwymaganych przy procedurze, której wartość szacunkowa zamówienia przekracza kwoty \nokreślone w przepisach wydanych na podstawie art. 11 ust. 8 ustawy Prawo zamówień \npublicznych. \n \nOdnosząc się do podniesionych w treści odwołania zarzutów stwierdzić należy, że \nodwołanie nie zasługuje na uwzględnienie. \n \nW pierwszej kolejności Izba stwierdziła, że podnoszony przez Odwołującego w treści \nodwołania zarzut naruszenia przez Pełnomocnika Zamawiającego art. 26 ust. 3 ustawy Pzp jest \nzarzutem spóźnionym. Jak wynika z akt sprawy, Pełnomocnik Zamawiającego, działając na \npodstawie art. 26 ust. 3 ustawy pzp wezwał Odwołującego do uzupełnienia brakującego \n„dokumentu/dokumentów wystawionych przez jednostki uprawnione do badań przesiewowych noworodków \npotwierdzające, że oferowanym przedmiotem zamówienia wykonano w Polsce badania kliniczne testu, ustalono \nnormy dla populacji na podstawie badania minimum 30000 noworodków”, wymaganego zgodnie z pkt IV. \n5.2. SIWZ. Pismo to zostało doręczone Odwołującemu faksem w dniu 25 czerwca 2010 roku. \nZgodnie ze znajdującym w niniejszym przypadku zastosowanie art. 182 ust. 1 pkt 1 ustawy Pzp \nodwołanie wnosi się w terminie 10 dni od dnia przesłania informacji o czynności zamawiającego \nstanowiącej podstawę jego wniesienia – jeżeli zostały przesłane w sposób określony w art. 27 ust. \n2 ustawy pzp. Jedną z dopuszczalnych w art. 27 ust. 2 ustawy Pzp form komunikacji \nzamawiającego z wykonawcami jest przesyłanie informacji faksem. Pełnomocnik Zamawiającego, \nzgodnie z art. 27 ust 1 ustawy Pzp dopuścił w niniejszym postępowaniu możliwość \nporozumiewania się faksem (pkt I. 18 SIWZ). Skoro Pełnomocnik Zamawiającego informację o \nczynności stanowiącej podstawę wniesienia odwołania przesłał Odwołującemu faksem w dniu 25 \nczerwca 2010r., to dziesięciodniowy termin na wniesienie odwołania wobec tej czynności \nupływał w dacie 5 lipca 2010r. Natomiast odwołanie zostało wniesione do Prezesa Izby w dniu \n15 lipca 2010r. W świetle powyższego zarzut naruszenia art. 26 ust. 3 ustawy Pzp, jako \nspóźniony, należało pozostawić bez rozpoznania (por. wyrok KIO z dnia 21 września 2009 r., \nSygn. akt: KIO/UZP 1151/09). \n\nW świetle powyższego niemożliwym było uwzględnienie zarzutu, że dokumenty złożone \nprzez Odwołującego w ofercie wypełniają wymóg Pełnomocnika Zamawiającego, określony w \npkt IV. 5.2. SIWZ, a więc że naruszono przepis art. 26 ustawy Pzp. Natomiast przedmiotem \nrozważań Izby mógł być zarzut naruszenia art. 89 ust. 1 pkt 2 ustawy Pzp, albowiem informację \nco do tej czynności Pełnomocnik Zamawiającego przekazał Odwołującemu faksem w dniu 5 \nlipca 2010 r., a zatem dziesięciodniowy termin na wniesienia odwołania upływał w dniu 15 lipca \n2010 r. i został zachowany. \nZasadnym więc było zbadanie przez Izbę, czy złożone przez Odwołującego w ofercie \ndokumenty, uzupełnione następnie pismem z dnia 29 czerwca 2010 r. łącznie spełniają wymóg \nPełnomocnika Zamawiającego, określony w pkt IV. 5.2 SIWZ. \nZgodnie z art. 89 ust. 1 pkt 2 ustawy Pzp zamawiający odrzuca ofertę, gdy jej treść nie \nodpowiada treści SIWZ. Odrzucenie oferty na podstawie przywoływanego przepisu następuje \nwyłącznie w razie braku spełnienia przez oferowane świadczenie (treść oferty) opisanych w siwz \nwymagań merytorycznych zamawiającego (treść siwz). Stanowisko takie znajduje \nodzwierciedlenie w ugruntowanym orzecznictwie, w którym podkreśla się, że „Użyte przez \nustawodawcę w treści art. 89 ust. 1 pkt 2 ustawy sformułowania „treść oferty” i „treść siwz” jednoznacznie \nwskazują na aspekt merytoryczny obu dokumentów. (por. wyrok KIO z dnia 8 września 2008 r. sygn. akt \nKIO/UZP 883/08).  \nTreść siwz to, przede wszystkim, zawarty w opisie przedmiotu zamówienia opis potrzeb i wymagań \nZamawiającego, które mają być zaspokojone w wyniku postępowania o udzielenie zamówienia przez zawarcie i \nzrealizowanie z należytą starannością umowy w sprawie zamówienia publicznego. Treść oferty to jednostronne \nzobowiązanie wykonawcy do wykonania oznaczonego świadczenia, które zostanie zrealizowane na rzecz \nzamawiającego, jeśli oferta złożona przez wykonawcę zostanie uznana za najkorzystniejszą w postępowaniu i \nzostanie z nim zawarta umowa w sprawie zamówienia publicznego.” (por. wyrok KIO z dnia 8 września 2008 \nr. sygn. akt KIO/UZP 883/08). \nTreść oferty na gruncie Prawa zamówień publicznych należy rozumieć w sposób ścisły i \nutożsamiać ją z oświadczeniem wykonawcy, z którego wynika zakres zobowiązania wykonawcy \nwzględem zamawiającego w związku z realizacją przyszłej umowy. Decyzja zamawiającego o \nodrzuceniu oferty na podstawie art. 89 ust. 1 pkt 2 ustawy Pzp musi mieć uzasadnienie w \nmerytorycznej ocenie oferty, a nie być skutkiem sformalizowanego podejścia do postanowień \nspecyfikacji istotnych warunków zamówienia. Niezgodność treści oferty należy oceniać w \nkategorii ustawowej definicji oferty określonej w art. 66 kodeksu cywilnego, rozumianej jako \n\nniezgodność oświadczenia woli wykonawcy z oczekiwaniami zamawiającego wyłącznie w \nmerytorycznym zakresie przedmiotu zamówienia. \nPonadto, w świetle art. 25 ust. 1 zdanie 1 ustawy Pzp „w postępowaniu o udzielenie zamówienia \nzamawiający może żądać wyłącznie oświadczeń lub dokumentów niezbędnych do przeprowadzenia \npostępowania”. Z punktu widzenia art. 25 ustawy Pzp żądane przez zamawiającego dokumenty \nmożna podzielić na 3 kategorie: \na) dokumenty potwierdzające spełnienie warunków udziału w postępowaniu (tzw. dokumenty o \ncharakterze podmiotowym, o których mowa w §1 i §2 Rozporządzenia Prezesa Rady \nMinistrów z dnia 30 grudnia 2009 r. w sprawie rodzajów dokumentów, jakich może żądać \nzamawiający od wykonawcy, oraz form, w jakich dokumenty te mogą być składane), \nb) dokumenty potwierdzające, że oferowane przez wykonawców dostawy, usługi, roboty \nbudowlane odpowiadają wymaganiom zamawiającego (tzw. dokumenty przedmiotowe, o \nktórych mowa w §5 Rozporządzenia Prezesa Rady Ministrów z dnia 30 grudnia 2009 r. w \nsprawie rodzajów dokumentów, jakich może żądać zamawiający od wykonawcy, oraz form, w \njakich dokumenty te mogą być składane), \nc) inne dokumenty niezbędne do przeprowadzenia postępowania. \n \nPrzenosząc powyższe rozważania na grunt przedmiotowej sprawy należało w pierwszej \nkolejności ustalić w oparciu o postanowienia SIWZ „treść siwz”, rozumianą jako opis potrzeb i \nwymagań zamawiającego, które mają być zaspokojone w wyniku postępowania o udzielenie \nzamówienia. \nIzba ustaliła, że Pełnomocnik Zamawiającego, zażądał w pkt IV. 5.2. SIWZ aby wykonawcy \nubiegający się o udzielenie zamówienia złożyli „dokument/dokumenty wystawione przez jednostki \nuprawnione do badań przesiewowych noworodków potwierdzające, że oferowanym przedmiotem zamówienia \nwykonano w Polsce badania kliniczne testu, ustalono normy dla populacji na podstawie badania minimum \n30000 noworodków”. \nIzba zważyła, że żądany przez Pełnomocnika Zamawiającego dokument/dokumenty służył \npotwierdzeniu, że oferowane przez wykonawców dostawy odpowiadają wymaganiom \nzamawiającego (tzw. dokument przedmiotowy). Na taki charakter ww. dokumentu/ów wskazuje \nniezależnie od treści które miały zawierać, również powołanie się przez Pełnomocnika \nZamawiającego na §5 ust. 1 pkt 3 Rozporządzenia Prezesa Rady Ministrów z dnia 30 grudnia \n2009 r., który zawiera katalog dokumentów przedmiotowych. Był to więc dokument, o którym \nmowa w art. 25 ust. 1 pkt 2 ustawy Pzp. Konsekwencją niezłożenia przez wykonawcę \ndokumentu przedmiotowego, jest zgodnie z brzmieniem art. 26 ust. 3 ustawy Pzp obowiązek \n\nzamawiającego wezwania wykonawcy do uzupełnienia takiego dokumentu w wyznaczonym przez \nzamawiającego terminie, zaś w razie bezskutecznego upływu terminu – konieczność odrzucenia \noferty takiego wykonawcy. \nPrzechodząc do wykładni ww. postanowienia w celu ustalenia treści SIWZ, w pierwszej \nkolejności należało stwierdzić, że wymóg mógł być spełniony poprzez przedłożenie więcej niż \njednego dokumentu, na co wskazuje użyta liczba mnoga w sformułowaniu „dokumenty”. \nPo drugie, dokument lub dokumenty musiały być wystawione przez „jednostki uprawnione \ndo badań przesiewowych noworodków”. Wprawdzie pojecie to nie zostało wyjaśnione przez \nPełnomocnika Zamawiającego, brak również definicji legalnej tego pojęcia, to jednak nie było \nsporne pomiędzy Stronami, iż jednostką taką jest Instytut Matki i Dziecka w Warszawie.  \nPo trzecie, dokument ten miał się odnosić do „oferowanego przedmiotu zamówienia”. Z \npowyższego należało wnosić, że dokument miał dotyczyć nie wykonawcy, ale do przedmiotu \nzamówienia – oferowanego produktu, gdyż wskazuje na to literalne brzmienie analizowanego \npostanowienia SIWZ. Ponadto, oferowany przedmiot zamówienia wykonawcy zobowiązani byli \nwskazać w tabeli zawartej w pkt III formularza oferty podając pełną nazwę przedmiotu \nzamówienia, typ i producenta. \nPo czwarte, Pełnomocnik Zamawiający wymagał, aby oferowanym przedmiotem zamówienia \n„wykonano w Polsce badania kliniczne testu, ustalono normy dla populacji na podstawie badania minimum \n30000 noworodków”. W świetle powyższego, dla Pełnomocnika Zamawiającego przedmiotowo \nistotnym było, aby nabywany na podstawie zawartej umowy o udzielenie zamówienia \npublicznego od wybranego wykonawcy produkt, był uprzednio poddany „wykonanym w Polsce \nbadaniom klinicznym testu, ustalono normy dla populacji na podstawie badania minimum 30000 noworodków”.  \nWymóg ten został wprowadzony z tego powodu, że badanie w kierunku mukowiscydozy nie \nzawsze jest w 100% wiarygodne i czasami zdarzają się wyniki fałszywie pozytywne, czyli test \nmoże wykazać mukowiscydozę u dziecka, które nie jest chore. Czasami dochodzi także do \nsytuacji odwrotnej, kiedy test wypadnie fałszywie negatywnie, w związku z czym proces \nrozpoznania choroby się wydłuża. Z tego względu Zamawiający wymagał, aby zanim zestawy \nzostaną użyte do wykonywania badań przesiewowych przeprowadzenia oferowanym zestawem \nuprzednich badań klinicznych. Jak wynika z pisma Instytutu Matki i Dziecka z dnia 17 czerwca \n2010 r., owe badania kliniczne prowadzone są w celu ustalenia własnych norm, potwierdzenia \nzgodności danych producenta odnośnie czułości, precyzji testu, zmienności wewnątrz i miedzy-\ntestowej. Wynika to z faktu, że żadne normy nie są podawane przez producentów we względu na \nróżnice pomiędzy populacjami i różną precyzję testów. \n\nW drugiej kolejności należało ustalić treść oferty Odwołującego, rozumianą jako \njednostronne zobowiązanie wykonawcy do wykonania oznaczonego świadczenia. \nPo pierwsze Izba ustaliła, że Odwołujący w formularzu oferty w pkt III zaoferował produkt \npod nazwą „Blat Spot Trypsin – MW Elisa nr kat: 07-596307”, jako producenta wskazując MP \nBiomedicals. Złożył również wraz z ofertą deklarację zgodności z dyrektywą 98/79/EG \ndotyczącą produktu Neonatal IRT Trypsin Elisa z dnia 16 czerwca 2010 r., wystawioną przez \nfirmę MP Biomedicals Germany Gmbh, Niemcy. \nW celu potwierdzenia wymogu, określonego przez Pełnomocnika Zamawiającego w pkt IV. \n5.2. SIWZ złożył wraz z ofertą następujące dokumenty: \n1. pismo z dnia 15 czerwca 2010 r. skierowane przez firmę MP Biomedicals SAS, \nprzedstawicielstwo w Polsce do Instytutu Matki i Dziecka w Warszawie, w którym nadawca \nzwracał się do adresata z prośbą o wydanie dokumentu, potwierdzającego, że jego produkty \nbyły stosowane w diagnostyce klinicznej w Polsce jak również ustalono normy dla populacji \nna podstawie minimum 30000 noworodków.  \n2. Pismo z dnia 21 czerwca 2010 r. skierowane przez firmę MP Biomedicals SAS, \nprzedstawicielstwo w Polsce do Instytutu Matki i Dziecka w Warszawie, w którym nadawca \nponawiał prośbę o wydanie ww. dokumentu, \n3. Pismo z dnia 17 czerwca 2010 r. skierowane przez Instytut Matki i Dziecka w Warszawie do \nfirmy MP Biomedicals SAS, przedstawicielstwo w Polsce, w którym nadawca odmówił \nwystawienia wnioskowanego dokumentu, \n4. Dokumenty handlowe zawarte w części tajnej oferty, objęte tajemnicą przedsiębiorstwa. \nPełnomocnik Zamawiającego uznał, że dokumenty te nie potwierdzają wymogu określonego \nw pkt IV. 5.2. SIWZ. W związku z powyższym wezwał odwołującego do uzupełnienia \nbrakującego dokumentu, zaś Odwołujący w terminie zawitym, wynikającym z art. 182 ust. 1 pkt1 \nustawy Pzp nie zakwestionował tej czynności Pełnomocnika Zamawiającego. \n W związku z wezwaniem Pełnomocnika Zamawiającego z dnia 25 czerwca 2010 r. do \nuzupełnienia w trybie art. 26 ust. 3 ustawy pzp brakującego dokumentu, o którym mowa w pkt \nIV. 5.2. SIWZ, Odwołujący doręczył Pełnomocnikowi Zamawiającego pismo z dnia 29 czerwca \n2010 r. w którym wyjaśnił, że produkt zaoferowany przez Odwołującego jest tożsamy z \nproduktem oferowanym przez Przystępującego, a zatem wszelkie dokumenty złożone przez \nPrzystępującego dotyczące zestawu do badań przesiewowych odnoszą skutek także wobec \nzestawów oferowanych przez Odwołującego. \nDo ww. pisma załączył m.in.: oświadczenie firmy Biomedicals SAS z 29 czerwca 2010 r., iż \nwszelkie dokumenty dotyczące zestawu pod nazwą handlową Immunoreactive Trypsin (IRT \n\nneonatal Screening IBL International Gmbh, w tym dotyczące testów i badań są całkowicie \naktualne także w odniesieniu do dystrybuowanego przez Odwołującego produktu Neonatal \nTrypsin Elisa Kit. \nDołączył również zawiadomienie z 21 czerwca 2010 r. skierowane przez Odwołującego do \nUrzędu Rejestracji Produktów Leczniczych, Wyrobów Medycznych i Produktów Biobójczych w \ntrybie art. 105 ustawy o wyrobach medycznych o zamiarze wprowadzenia do obrotu na terenie \nPolski produktu Blood Spot Trypsin-MW Elisa o nr katalogowym 07-596307 firmy MP \nBiomedicals. \n \nIzba ustaliła ponadto, że Przystępujący zaoferował w pkt III formularza ofertowego produkt \n„Immunoreactive Trypsin (IRT) neonatal screening”, zaś jako producenta wskazał IBL \nInternational Gmbh. Ponadto w ofercie Przystępującego został złożony dokument wystawiony \nprzez Instytut Matki i Dziecka w Warszawie z dnia 15 czerwca 2010 r. zaświadczający, że dla \ntestu IRT (neonatal) ELISA firmy IBL wykonano w Polsce ponad 30000 testów i określono \nnormy populacyjne. Ponadto Przystępujący złożył deklarację zgodności CE dotycząca testu \nELISA IM58019 IRT z dnia 3 czerwca 2010 r. z dyrektywą 98/79/EG z 27.10.1998r. w sprawie \nurządzeń medycznych do diagnostyki w warunkach in vitro, wystawioną przez Przystępującego. \n \nUstalono także, że Przystępujący dokonuje w firmie Biomedicals zakupu komponentów \nzestawów testów do badań przesiewowych w kierunku mukowiscydozy, co wynika z \ndokumentów, zawartych w części tajnej oferty złożonej przez Odwołującego. Przystępujący \npodnosił ponadto, że są to zestawy półproduktów typu bulk, ale okoliczności tej zaprzeczył \nOdwołujący, wobec powyższego Izba nie uznała tego faktu za udowodniony.  \n \nKomponenty zestawów są u Przystępującego przepakowywane oraz poddawane kontroli \njakości, opatrywane nazwą IRT (neonatal) ELISA, opatrywane nazwą firmy Przystępującego \n(IBL) oraz innymi wymaganymi oznaczeniami. Okoliczność, iż zestawy poddawane są kontroli \njakości podniósł w zgłoszeniu Przystępujący oraz znalazła ona potwierdzenie w zeznaniach \nświadka Danuty Sadowskiej – Ryffa, pracownika firmy Biomedicals, która stwierdziła, że „firma \nktóra przepakowywuje produkty dokonuje kontroli jego jakości i ponosi za niego odpowiedzialność”. Pozostałe \nokoliczności nie były sporne. \nPonadto ustalono, że Firma MP Biomedicals SAS produkuje również zestawy testów do \nbadań przesiewowych dla końcowego użytkownika pod swoją nazwą, które są oferowane przez \nOdwołującego w niniejszym postępowaniu. \n\nUstalono także, że testy wykonane są z takich samych komponentów. Okoliczność tę \npodnoszoną przez Odwołującego przyznał w zgłoszeniu przystąpienia Przystępujący, zaś \nPełnomocnik Zamawiającego – na rozprawie.  \nIzba ustaliła też, że na wyniki badań przeprowadzonych zestawem mogą mieć wpływ takie \nczynniki jak zmienność badacza, ustawienia aparatury, rodzaj użytego zestawu. Okoliczność ta \nznalazła potwierdzenie w zeznaniach świadka Danuty Sadowskiej – Ryffa, pracownika firmy \nBiomedicals, która stwierdziła, odpowiadając na pytanie jakie inne parametry oprócz zmienności \nbadacza mogą mieć wpływ na to, iż wyniki badań będą odmienne, stwierdziła, że mogą to być \ntakie czynniki jak ustawienia aparatury jak również rodzaj użytego zestawu. \nIzba nie uznała natomiast za udowodnioną okoliczności, iż zestawy oferowane przez \nOdwołującego i Przystępującego są identyczne co do wszystkich cech. Izba stwierdziła, że ciężar \ndowodu obciążał w tym zakresie Odwołującego, który z faktu tego wywodził skutki prawne (art. \n6kc w zw. z art. 14 ustawy Pzp). Izba stwierdziła także, że jest to okoliczność wymagająca \nwiadomości specjalnych, która winna zostać wykazana dowodem w postaci opinii biegłego. W \nświetle powyższego okoliczność ta nie mogła zostać wykazana zeznaniami świadka Danuty \nSadowskiej – Ryffa. Izba oddaliła wniosek Odwołującego o przeprowadzenie dowodu z opinii \nInstytutu Hematologii i Transfuzjologii w Warszawie na ww. okoliczność, albowiem Instytut ten \nnie prowadzi przesiewowych badań na noworodkach w kierunku mukowiscydozy, a zatem \ndowód ten nie był przydatny do udowodnienia tezy dowodowej. \n \nIzba ustaliła również, że będące przedmiotem zamówienia zestawy do badań przesiewowych \nnoworodków są wyrobami medycznymi do diagnostyki in vitro w rozumieniu ustawy z 20 \nkwietnia 2004 r. o wyrobach medycznych. W stosunku do takich wyrobów, zgodne z art. 105 \nustawy, wymagane jest powiadomienie Prezesa Urzędu Rejestracji Produktów Leczniczych, \nWyrobów Medycznych i Produktów Biobójczych o wprowadzeniu wyrobu do obrotu.  \nIzba ustaliła także, że Urząd Rejestracji Produktów Leczniczych, Produktów Biobójczych i \nWyrobów Medycznych traktuje zestawy oferowane przez Przystępującego i Odwołującego jako 2 \nróżne produkty - wyroby medyczne. Okoliczność te podniósł w zgłoszeniu przystąpienia, a także \nna rozprawie Przystępujący. Okoliczności tej nie zaprzeczył Odwołujący oświadczając na \nrozprawie, że „istnieje jedynie obowiązek powiadomienia Urzędu o wprowadzeniu produktu do obrotu”. \nWprowadzenie produktu do obrotu pod własną nazwą ma również wpływ na prawną \nodpowiedzialność za produkt podmiotu wprowadzającego. Izba uznała za wiarygodne w tym \nzakresie zeznania świadka Danuty S.– R., która zeznała, że „jeżeli firma dokonuje zakupu produktu ma \nobowiązek przeprowadzenia jego kontroli, firma która przepakowywuje produkty dokonuje kontroli jego jakości i \n\nponosi za niego odpowiedzialność”. A więc Odwołujący i Przystępujący zaoferowali dwa wyroby \nmedyczne, które pod względem formalnym mają: różne nazwy, różne numery katalogowe oraz \nróżnych producentów. \n \nBiorąc powyższe ustalenia Izba zważyła, że nie jest uprawnione twierdzenie Odwołującego, \nze wszystkie dokumenty odnoszące się do zestawu oferowanego przez Przystępującego można \nautomatycznie odnieść do zestawu oferowanego przez Odwołującego. Nie zostało wykazane, że \noferowany przez Odwołującego produkt pod nazwą Blat Spot Trypsin – MW Elisa nr kat: 07-\n596307”, producenta MP Biomedicals jest identyczny (tożsamy) z oferowanym przez \nPrzystępującego produktem „Immunoreactive Trypsin (IRT) neonatal screening”. Wprawdzie \nPrzystępujący dokonuje w firmie Biomedicals zakupu komponentów zestawów testów do badań \nprzesiewowych w kierunku mukowiscydozy, to jednak poddaje je szeregowi zabiegów, w tym \nprzepakowywanie oraz poddawanie kontroli jakości, opatrywane nazwą IRT (neonatal) ELISA, \nopatrywane nazwą firmy Przystępującego (IBL) oraz innymi wymaganymi oznaczeniami. \nPowstały w ten sposób zestaw składający się z, jak wyjaśnił na rozprawie Pełnomocnik \nZamawiającego, kilku elementów tj. m.in. płytki opłaszczonej koniugatu enzymu, standardy, \nkontrole, bufor eluujący, rozpuszczalnik enzymu, czynnik stopujący TNB, TNB roztwór do \nrozpuszczeń oraz bufor jako całość został poddany badaniom wymaganym przez Pełnomocnika \nZamawiającego.  \nW przypadku zestawów oferowanych przez Odwołującego można stwierdzić jedynie, ze \nkomponenty zestawów, z których ten produkt również jest wykonany, były wykorzystane w \ninnym zestawie, którym wykonano wymagane badania. Zestawy te są jednak różnymi pod \nwzględem formalnym wyrobami medycznymi w rozumieniu ustawy o wyrobach medycznych \nktóre posiadają: różne nazwy, różne numery katalogowe oraz różnych producentów, za które \nwprowadzający do obrotu ponoszą prawną odpowiedzialność. \nProdukty te są wprowadzane do obrotu pod innymi nazwami, na podstawie innej deklaracji \nzgodności. Produkt oferowany przez Odwołującego, co istotne, został wprowadzony do obrotu \nw Polsce dopiero w oparciu o zawiadomienie z 21 czerwca 2010 r. skierowane przez \nOdwołującego do Urzędu Rejestracji Produktów Leczniczych, Wyrobów Medycznych i \nProduktów Biobójczych, a więc niemożliwym było przeprowadzenie tym produktem \nczasochłonnych badań. \n\nPrzenosząc powyższe ustalenia co do treści SIWZ i treści oferty Odwołującego należało \nstwierdzić, ze wystąpiła niewątpliwie sprzeczność treści oferty z merytorycznym wymogiem \nPełnomocnika Zamawiającego odnoszącym się do przedmiotu zamówienia (treść siwz). \nJak zostało to przedstawione wcześniej, merytorycznym wymogiem Pełnomocnika \nZamawiającego odnoszącym się wprost do przedmiotu zamówienia i wynikającym jednoznacznie \nz postanowienia SIWZ było, aby wymagane przez Pełnomocnika Zamawiającego badania zostały \nwykonane oferowanym przedmiotem zamówienia. W przypadku odwołującego oferowanym przez \nniego przedmiotem zamówienia był produkt Blat Spot Trypsin – MW Elisa nr kat: 07-596307, co \nwynika z formularza ofertowego, a nie produkt oferowany przez Przystępującego. Odwołujący \nnie złożył dokumentu, który potwierdzałby fakt przeprowadzenia wymaganych przez \nPełnomocnika Zamawiającego badań oferowanym przez siebie produktem. \nOkoliczność ta była przedmiotowo istotna dla Pełnomocnika Zamawiającego. Na uwagę \nzasługuje bowiem fakt, że badania wymagane przez Pełnomocnika Zamawiającego w SIWZ \nprowadzone są w celu ustalenia własnych norm. Ich zadaniem jest potwierdzenie zgodności \ndanych producenta odnośnie czułości, precyzji testu, zmienności wewnątrz i miedzytestowej. \nWynika to z faktu, że w przypadku zestawów będących przedmiotem zamówienia żadne normy \nnie są podawane przez producentów we względu na różnice pomiędzy populacjami i różną \nprecyzję testów. Uprzednie przeprowadzenie badań klinicznych jest konieczne w celu \npóźniejszego zastosowania testów w badaniach rutynowych, a zwłaszcza populacyjnych. W tej \nsytuacji poleganie na wynikach badań wykonanych innym zestawem, nawet składającym się z \ntożsamych komponentów, stwarzało co najmniej możliwość pojawienia się niedopuszczalnych \nrozbieżności w wynikach badań. \nPonadto, jak zeznała na rozprawie świadek, na wyniki badań mogą mieć wpływ takie czynniki \njak zmienność badacza, ustawienia aparatury, a także rodzaj użytego zestawu. \nDla Pełnomocnika Zamawiającego przedmiotowo istotnym było również, aby fakt \nprzeprowadzenia badań oferowanym przedmiotem zamówienia został wykazany dokumentem \nlub dokumentami wystawionym przez jednostki uprawnione do badań przesiewowych noworodków.  \nOdwołujący natomiast w miejsce dokumentu pochodzącego od jednostki uprawnionej do badań \nprzesiewowych noworodków odnoszącego się do oferowanego przez siebie wyrobu usiłował \nwykazywać fakt wykonania badań powołując się na oświadczenie firmy Biomedicals, dokumenty \nhandlowe zawarte w części tajnej oferty, instrukcje oferowanych testów, dokument z Instytutu \nMatki i Dziecka, w którym Instytut ten odmawiał firmie Biomedicals wystawienia zaświadczenia \no wykonaniu oferowanym przez Odwołującego produktem wymaganych badań. W ten sposób \nprzerzucił na Pełnomocnika Zamawiającego ciężar przeprowadzenia rozległego postępowania \n\ndowodowego, w ramach którego konieczne było wyjaśnienie okoliczności wymagających \nwiadomości specjalnych, jak również przeprowadzenia analizy transakcji handlowych \ndokonywanych przez firmę Biomedicals z Przystępującym. Stanowisko Odwołującego nie było \nzasadne albowiem z postanowienia SIWZ w sposób wyraźny wynikało, że ciężar dowodu co do \nprzeprowadzania oferowanym przedmiotem zamówienia wymaganych badań obciążał \nwykonawców i to oni w świetle ww. postanowienia powinni wykazać ten wymóg Pełnomocnika \nZamawiającego. Co istotne wymóg ten miał zostać wykazany nie w dowolny sposób, lecz \npoprzez dokument lub dokumenty wystawione przez jednostki uprawnione do przeprowadzenia \nbadań przesiewowych. Tymczasem jednostka taka – tj. Instytut Matki i Dziecka w Warszawie w \npiśmie z dnia 17 czerwca 2010 r. skierowanym do firmy MP Biomedicals SAS, przedstawicielstwo \nw Polsce, odmówiła wystawienia dokumentu stwierdzając, że brak jest podstawy formalno-\nprawnej do wystawienia dokumentu potwierdzającego wykonanie przez firmę Biomedicals badań \nklinicznych dla zestawu „Blood spot-trypsin-MW Elisa” w szczególności z uwagi na to, iż  \n1.firma Biomedicals nie zlecała Instytutowi takich badań,  \n2. sprzedaż komponentów innej firmie, która dostarcza kompletne zestawy odczynników do \nIMiD nie może stanowić podstawy do traktowania ich jako zestawy firmy MP Biomedicals SAS. \n \n \nW konsekwencji decyzję Pełnomocnika Zamawiającego o odrzuceniu oferty \nOdwołującego na podstawie art. 89 ust. 1 pkt 2 ustawy Pzp należało uznać za prawidłową. \nSkutkiem niezłożenia przez wykonawcę dokumentu przedmiotowego, jest zgodnie z brzmieniem \nart. 26 ust. 3 ustawy Pzp obowiązek zamawiającego wezwania wykonawcy do uzupełnienia \ntakiego dokumentu w wyznaczonym przez zamawiającego terminie, zaś w razie bezskutecznego \nupływu terminu – konieczność odrzucenia oferty takiego wykonawcy. Pełnomocnik \nZamawiającego, działając na podstawie art. 26 ust. 3 ustawy Pzp wezwał Odwołującego do \nuzupełnienia żądanego dokumentu przedmiotowego, zaś Odwołujący w wyznaczonym terminie \ndokumentu takiego nie złożył. Nie potwierdził się zatem zarzut błędnej interpretacji i \nniewłaściwego zastosowania art. 89 ust. 1 pkt 2, art. 87 ust. 2 pkt 3 oraz art. 7 ust. 1 ustawy \nPrawo zamówień publicznych.  \n \nZgodnie z treścią art. 192 ust. 2 ustawy Prawo zamówień publicznych, Krajowa Izba \nOdwoławcza uwzględnia odwołanie w sytuacji, jeżeli stwierdzi naruszenie przepisów ustawy, \nktóre miało wpływ lub może mieć istotny wpływ na wynik postępowania o udzielenie \nzamówienia, co – ze wskazanych wyżej względów – nie miało miejsca w analizowanej sprawie.  \n\nZ powyższych względów orzeczono jak w sentencji.  \n \nO kosztach postępowania orzeczono stosownie do wyniku postępowania - na podstawie \nart. 192 ust. 9 i 10 ustawy Prawo zamówień publicznych oraz w oparciu o przepisy § 5 ust. 4 w \nzw. z § 3 pkt 1) rozporządzenia Prezesa Rady Ministrów z dnia 15 marca 2010r. w sprawie \nwysokości i sposobu pobierania wpisu od odwołania oraz rodzajów kosztów w postępowaniu \nodwoławczym i sposobu ich rozliczania (Dz.U. Nr 41 poz. 238). \nIzba uwzględniła koszty wynagrodzenia pełnomocnika Zamawiającego w wysokości \n3.599,00 zł, na podstawie rachunku złożonego do akt sprawy, stosownie do brzmienia § 5 ust. 3 \npkt 1 w zw. z § 3 pkt 2 lit. b rozporządzenia Prezesa Rady Ministrów z dnia 15 marca 2010 r. w \nsprawie wysokości i sposobu pobierania wpisu od odwołania oraz rodzajów kosztów w \npostępowaniu odwoławczym i sposobu ich rozliczania (Dz. U. Nr 41, poz. 238). \n \nPrzewodniczący:  \n \n………………………………",
  "judgmentType" : "SENTENCE",
  "judgmentDate" : "2010-07-30",
  "courtReporters" : [ "Mateusz Michalec" ],
  "judges" : [ {
    "name" : "Przemysław Dzierzędzki",
    "specialRoles" : [ "PRESIDING_JUDGE" ]
  } ],
  "caseNumber" : [ "KIO 1484/10" ],
  "source" : {
    "sourceJudgmentPdfMD5" : "037081ed371001c56f0320ebd41cb457",
    "sourceJudgmentId" : "037081ed371001c56f0320ebd41cb457",
    "sourceJudgmentUrl" : "ftp://ftp.uzp.gov.pl/KIO/Wyroki/2010_1484.pdf",
    "sourceCode" : "NATIONAL_APPEALS_CHAMBER"
  }
},

{
  "textContent" : "Sygn. akt KIO/1486/10 \nWYROK \n  z dnia 29 lipca 2010 r.  \n \nKrajowa Izba Odwoławcza  -   w składzie: \nPrzewodniczący: Justyna Tomkowska \nProtokolant:  Paulina Zalewska  \npo rozpoznaniu na rozprawie w dniu 27 lipca 2010 r. w Warszawie odwołania wniesionego \nprzez wykonawcę Dolnośląskie Linie Autobusowe Sp. z o.o., ul. Jana Długosza 60, 51-162 \nWrocław od czynności zamawiającego Gminy Wrocław, pl. Nowy Targ 1/8, \n 50-141 Wrocław \nprzy udziale wykonawcy Konsorcjum spółek Sevibus Sp. z o.o. S.K.A. (Lider konsorcjum)  \ni Socibus Sp. z o.o. (partner konsorcjum), z adresem na rzecz Lidera konsorcjum ul. \nChrzanowskiego 28, 51-141 Wrocław zgłaszającego swoje przystąpienie do postępowania \nodwoławczego po stronie Zamawiającego. \norzeka: \n1. oddala odwołanie \n \n2. Kosztami postępowania obciąża wykonawcę Dolnośląskie Linie Autobusowe Sp. z o.o., \nul. Jana Długosza 60, 51-162 Wrocław i nakazuje: \n \n1) zaliczyć na rzecz Urzędu Zamówień Publicznych koszty w wysokości  \n15 000 zł 00 gr (słownie piętnaście tysięcy złotych zero groszy) z kwoty wpisu \nuiszczonego przez wykonawcę Dolnośląskie Linie Autobusowe Sp. z o.o., ul. \nJana Długosza 60, 51-162 Wrocław; \n \n2) dokonać wpłaty kwoty 758 zł 00 gr (słownie: siedemset pięćdziesiąt osiem \nzłotych zero groszy) przez wykonawcę Dolnośląskie Linie Autobusowe Sp.  \nz o.o., ul. Jana Długosza 60, 51-162 Wrocław na rzecz Gminy Wrocław,  \npl. Nowy Targ 1/8, 50-141 Wrocław stanowiącej uzasadnione koszty strony \nponiesione z tytułu noclegu Pełnomocników Zamawiającego. \n\nStosownie do art. 198a ust. 1 i 198b ust. 1 ustawy z dnia 29 stycznia 2004 r. - Prawo zamówień \npublicznych (t.j. Dz. U. z 2010 r. Nr 113, poz. 759) na niniejszy wyrok - w terminie 7 dni od dnia \njego doręczenia - przysługuje skarga za pośrednictwem Prezesa Krajowej Izby Odwoławczej do \nSądu Okręgowego w Wrocławiu.  \nPrzewodniczący:  \n……………………………… \n\nUZASADNIENIE \ndo wyroku KIO 1486/10 \nWykonawca: Dolnośląskie Linie Autobusowe Sp. z o.o. we Wrocławiu (dalej: \n„Odwołujący\"), działając na podstawie art. 180 ust. 1 i 4 ustawy z dnia 29 stycznia 2004 roku \nPrawo zamówień publicznych (tekst jednolity - Dz. U. z 2010 r. Nr 113, poz. 759), powoływanej \ndalej jako „ustawa Pzp\", wniósł w dniu 15 lipca 2010 roku (pismem z dnia 14 lipca 2010 roku) \ndo Prezesa Krajowej Izby Odwoławczej odwołanie od niezgodnych z przepisami ustawy Pzp \nczynności Zamawiającego, którym jest Gmina Wrocław, podjętych oraz zaniechanych  \nw postępowaniu o udzielenie zamówienia publicznego, prowadzonego w trybie przetargu \nnieograniczonego, na „Świadczenie usług przewozowych w ramach miejskiego autobusowego \ntransportu zbiorowego organizowanego przez Gminę Wrocław na terenie Wrocławia oraz \nGminy Długołęka\" - nr postępowania ZP/PN/74/2010/WTR (dalej: „postępowanie”). \nPostępowanie zostało ogłoszone w Dzienniku Urzędowym Unii Europejskiej w dniu \n18/05/2010 pod numerem 2010/S 95-143859. \nOdwołujący wskazuje, że niniejsze odwołanie jest wnoszone wobec czynności \nZamawiającego, podjętych oraz zaniechanych w toku postępowania, a polegających na: \n• naruszeniu art. 7 ust. 1 i 3, art. 24 ust. 2 pkt 2, art. 24 ust. 2 pkt 4, art. 89 ust. 1 pkt 2 i 3 \nustawy Pzp, wskutek zaniechania wykluczenia wybranego wykonawcy z postępowania oraz \nzaniechania odrzucenia jego oferty. Powyższe doprowadziło do bezprawnego wyboru oferty \nnajkorzystniejszej złożonej przez Konsorcjum firm: SEVIBUS Sp. z o.o. S.K.A. - Lider \nKonsorcjum, 51-141 Wrocław, ul. Chrzanowskiego 28 oraz Socibus Sp. z o.o. 53-677 Wrocław, \nul. Nabycińska 19/19A zwani dalej łącznie „Konsorcjum SEVIBUS\" \nOdwołujący podnosi także naruszenie innych przepisów ustawy, wymienionych  \nw uzasadnieniu oraz żądaniach niniejszego odwołania. \nZamawiający poinformował o wyborze oferty najkorzystniejszej pismem z dnia 7 lipca \n2010r. Niniejsze odwołanie jest zatem wniesione z zachowaniem ustawowego, \ndziesięciodniowego terminu, określonego w art. 182 ust. 1 pkt 1 Ustawy. \nOdwołujący wnosi o uwzględnienie odwołania oraz nakazanie Zamawiającemu: \n1) dokonania ponownego badania i oceny ofert, \n2) wykluczenie Konsorcjum SEVIBUS z postępowania, \n3) odrzucenie oferty Konsorcjum SEVIBUS, \n4) wybór oferty Odwołującego jako najkorzystniejszej. \nZ daleko idącej ostrożności procesowej, na wypadek, gdyby zarzuty zaniechania \n\nbezpośredniego wykluczenia Konsorcjum SEVIBUS z postępowania i zarzuty zaniechania \nodrzucenia tej oferty nie zostały uwzględnione przez Krajową Izbę Odwoławczą, Odwołujący \nwnosi o nakazanie Zamawiającemu dokonania czynności badania i oceny oferty Konsorcjum \nSEVIBUS z zastosowaniem procedur opisanych w art. 26 ust. 3 i 4 Ustawy. \nOdwołujący wskazuje, iż posiada interes do wniesienia odwołania, gdyż w wyniku \nzarzucanych działań i zaniechań Zamawiającego interes Odwołującego w uzyskaniu \nzamówienia poniósł szkodę. Gdyby Zamawiający działał zgodnie z przepisami Ustawy, \nwybrałby ofertę Odwołującego jako wykonawcy, który złożył prawidłową ofertę, a co za tym \nidzie, Odwołujący nie zostałby bezprawnie pozbawiony możliwości uzyskania przedmiotowego \nzamówienia publicznego. Powyższe niezbicie dowodzi istnienia interesu Odwołującego  \ni - w myśl art. 179 ust. 1 Ustawy - legitymuje do wniesienia odwołania. \nW uzasadnieniu Odwołujący wskazuje, że: \n1. Stosownie do postanowień rozdziału VIII.A) pkt 15 specyfikacji istotnych warunków \nzamówienia (SIWZ) wykonawca zobowiązany był do złożenia wraz z ofertą aktualnej informacji \nz Krajowego Rejestru Karnego w zakresie określonym w art. 24 ust. 1 pkt 4-8 ustawy Pzp, \nwystawioną nie wcześniej niż 6 miesięcy przed upływem terminu składania ofert. \nJednocześnie Zamawiający w zamieszczonej dalej „Uwadze\" zapisał, iż jeżeli, w przypadku \nwykonawcy mającego siedzibę na terytorium Rzeczypospolitej Polskiej, osoby, o których mowa \nw art. 24 ust. 1 pkt 5—8 ustawy, mają miejsce zamieszkania poza terytorium Rzeczypospolitej \nPolskiej, wykonawca składa w odniesieniu do nich zaświadczenie właściwego organu \nsądowego albo administracyjnego miejsca zamieszkania dotyczące niekaralności tych osób  \nw zakresie określonym w art. 24 ust. 1 pkt 5—8 ustawy, wystawione nie wcześniej niż 6 \nmiesięcy przed upływem terminu składania wniosków o dopuszczenie do udziału  \nw postępowaniu o udzielenie zamówienia albo składania ofert, z tym że w przypadku gdy  \nw miejscu zamieszkania tych osób nie wydaje się takich zaświadczeń, zastępuje się je \ndokumentem zawierającym oświadczenie złożone przed notariuszem, właściwym organem \nsądowym, administracyjnym albo organem samorządu zawodowego lub gospodarczego \nmiejsca zamieszkania tych osób. \nPowołane wyżej postanowienie SIWZ znajduje wprost odzwierciedlenie w § 2 ust. 2 \nRozporządzenia Prezesa Rady Ministrów z dnia 30 grudnia 2009 r. w sprawie rodzajów \ndokumentów, jakich może żądać zamawiający od wykonawcy, oraz form, w jakich te dokumenty \nmogą być składane. \nOdwołujący podnosi, że z treści oferty Konsorcjum SEVIBUS (strona 40) wynika, że członkiem \nzarządu Socibus Sp. z o.o. (członek Konsorcjum) jest Pan Rajmund K.. Z treści znajdującego \nsię na stronie 62 oferty urzędowego dokumentu wynika w sposób nie budzący wątpliwości, iż \nmiejscem zamieszkania Pana Rajmunda K. jest Huelva, 21130 Mazagon, znajdująca się w \nKrólestwie Hiszpanii. \n\nWobec powyższego, w tym stanie faktycznym zastosowanie znajduje przepis § 2 ust. 2 \nRozporządzenia, co oznacza, że złożona dla ww. osoby wraz z ofertą informacja z Krajowego \nRejestru Karnego jest niewłaściwym dokumentem. Jedynym poprawnym dokumentem \npotwierdzającym brak karalności Pana Rajmunda K. jest wydawane w Hiszpanii urzędowe \nzaświadczenie z Centralnego Rejestru Osób Skazanych i Poszukiwanych, które jednak nie \nzostało załączone do oferty w niniejszym postępowaniu. \nW konsekwencji, w ocenie Odwołującego, Konsorcjum SEVIBUS nie złożyło \nwymaganego zapisami SIWZ oraz Rozporządzenia dokumentu w przedmiocie wykazania braku \npodstaw do wykluczenia z postępowania o udzielenie zamówienia. Zamawiający swoim \ndziałaniem naruszył zatem przepisy art. 7 ust. 1 i 3 oraz art. 24 ust. 2 pkt 4 ustawy Pzp, nie \ndokonując wykluczenia Konsorcjum SEVIBUS z postępowania. \nZ daleko idącej ostrożności procesowej, na wypadek gdyby zarzuty zaniechania \nbezpośredniego wykluczenia Konsorcjum SEVIBUS z postępowania i zarzuty zaniechania \nodrzucenia tej oferty, opisane pozostałych punktach uzasadnienia niniejszego odwołania, nie \nzostały uwzględnione przez Krajową Izbę Odwoławczą, Odwołujący wskazuje, iż Zamawiający \nzobowiązany jest wezwać Konsorcjum SEVIBUS do uzupełnienia brakującego dokumentu na \npodstawie art. 26 ust. 3 Ustawy. \n \n2. Zamawiający w Rozdziale VII SIWZ określił warunki udziału w postępowaniu w zakresie \ndysponowania odpowiednim potencjałem technicznym (pkt 2 c). Na potwierdzenie spełnienia \nww. warunku Zamawiający wymagał dokumentów określonych w Rozdziale VIII pkt 6 i 7 SIWZ. \nKonsorcjum SEVIBUS w złożonej ofercie posłużyło się w celu spełnienia warunków udziału  \nw postępowaniu zobowiązaniami innych podmiotów. \nZdaniem Odwołującego dwa ze złożonych zobowiązań tj. zobowiązanie Autosan S.A. z dnia \n21.06.2010 i zobowiązanie SOR Sp. z o.o. z 18.06.2009, nie potwierdzają spełnienia warunków \nudziału w postępowaniu. W obu przedstawionych zobowiązaniach inne podmioty zobowiązują \nsię do wyprodukowania i sprzedania SEVIBUS Sp. z o.o. S.K.A. autobusów. Taka deklaracja, \nzdaniem Odwołującego, nie przesądza jeszcze o faktycznym dokonaniu zakupu przez \nSEVIBUS Sp. z o.o. S.K.A. wymaganych autobusów. Uznać zatem należy, że na dzień złożenia \ntakich deklaracji oraz na dzień złożenia oferty w postępowaniu brak jest potwierdzenia  \ni wykazania, iż wybranemu wykonawcy oddano do dyspozycji niezbędne zasoby na okres \nkorzystania z nich przy wykonaniu zamówienia. \nTakże druga część treści ww. zobowiązań nie potwierdza spełnienia warunku udziału  \nw postępowaniu, albowiem wskazuje tylko i wyłącznie na możliwość udostępnienia autobusów \ndo czasu wyprodukowania nowych autobusów, pomijając zupełnie okres pomiędzy fizycznym \nwyprodukowaniem autobusów a faktyczną czynnością ich sprzedaży - zakupu oraz \n\ndostarczenia w miejsce wykonywania usług będących przedmiotem zamówienia. Takie \nzobowiązanie nie zabezpiecza konieczności oddania do dyspozycji zasobów na okres realizacji \nzamówienia. Reasumując, dokładna analiza treści kwestionowanych dwóch zobowiązań innych \npodmiotów dowodzi, iż nie wypełniają one przesłanek określonych w art. 26 ust. 2 b ustawy Pzp \ni nie mogą być brane pod uwagę przy ocenie spełniania warunku dysponowania odpowiednim \npotencjałem. \nOdwołujący podnosi ponadto, iż zobowiązanie SOR Sp. z o.o. nie może być brane pod uwagę \nprzy wykazywaniu spełnienia warunków udziału w postępowaniu także z uwagi na datę jego \nwystawienia (rok 2009) oraz brak wykazania przez Konsorcjum SEVIBUS prawidłowości \numocowania do złożenia zobowiązania przez SOR. Odwołujący przypomina, że stosownie do \ntreści przepisu art. 24 ust. 2 pkt 4 ustawy Pzp z postępowania o udzielenie zamówienia \nwyklucza się wykonawców, którzy nie wykazali spełniania warunków udziału w postępowaniu. \nZatem obowiązek udowodnienia spełnienia warunków należał bez wątpienia do Konsorcjum \nSEVIBUS, co więcej - miało to nastąpić na etapie złożenia, badania i oceny ofert. \nReasumując, Odwołujący stawia wniosek, że treść ww. dwóch zobowiązań nie \npotwierdza dysponowania przez Konsorcjum SEVIBUS wymaganym potencjałem technicznym  \ni jednocześnie nie spełnia wymagań określonych w art. 26 ust. 2 b ustawy Pzp. W konsekwencji \nZamawiający naruszył przepisy art. 24 ust. 2 pkt 4 ustawy Pzp nie wykluczając Konsorcjum \nSEVIBUS z postępowania. \nZ daleko idącej ostrożności Odwołujący podnosi także zarzut naruszenia przez \nZamawiającego przepisu art. 26 ust. 4 Ustawy, poprzez zaniechanie wyjaśnienia z wykonawcą \nkwestii daty wystawienia zobowiązania przez SOR Sp. z o.o. oraz prawidłowości reprezentacji \nspółki SOR przy udzielaniu zobowiązania do udostępnienia zasobów. \n \n3. Zamawiający w Rozdziale VII SIWZ określił warunki udziału w postępowaniu w zakresie \ndysponowania odpowiednim potencjałem technicznym (pkt 2 c). Na potwierdzenie spełnienia \nww. warunku Zamawiający wymagał dokumentów określonych w Rozdziale VIII pkt 6 i 7 SIWZ. \nWykonawca Konsorcjum SEVIBUS w poz. 3 i 4 Wykazu taboru umieściło autobusy Typ C2 - \nJelcz 120 M/3. Z dokumentów przedłożonych wraz z ofertą (strona 18 oferty) wynika, iż \nważność badania technicznego jednego z tych autobusów upłynęła 16.06.2010. W tej sytuacji \nuznać należy, że Konsorcjum SEVIBUS na dzień złożenia oferty nie dysponowało co najmniej \ntrzema autobusami typu C2, co dowodzi nie wykazania spełnienia przez tego wykonawcę \nwarunku udziału w postępowaniu. \nNiezależnie od powyższego Odwołujący wskazuje, że w Wykazie taboru przedstawione \nzostały autobusy używane aktualnie w innych zadaniach z zakresu usług przewozu komunikacji \nmiejskiej, co pozbawia możliwości ich dedykowania na potrzeby spełnienia warunków udziału  \n\nw tym Postępowaniu. \nW konsekwencji uznać należy, że Zamawiający naruszył przepisy art. 24 ust. 2 pkt 4 ustawy \nPzp nie wykluczając Konsorcjum SEVIBUS z postępowania. \n \n4. Zamawiający w Rozdziale VII SIWZ określił warunki udziału w postępowaniu w zakresie \ndysponowania odpowiednim potencjałem technicznym (pkt 2 c). Na potwierdzenie spełnienia \nww. warunku Zamawiający wymagał dokumentów określonych w Rozdziale VIII pkt 6 i 7 SIWZ. \nOdwołujący wskazuje, że Wykonawca Konsorcjum SEVIBUS w poz. 6 Wykazu taboru umieściło \nautobus Typu A1- Autosan Solina H7-20MB, wskazując jako podstawę dysponowania „własny\". \nZ informacji posiadanych przez Odwołującego wynika, iż Konsorcjum SEVIBUS nie posiadało \nna dzień złożenia oferty w postępowaniu, i nie posiada nadal, na własność autobusu Autosan \nSolina H7-20MB. Powyższe wywołuje konsekwencje zarówno w postaci nie spełnienia przez \nKonsorcjum SEVIBUS warunków udziału w postępowaniu określonych w rozdziale VII pkt 2 e) \nSIWZ, jak i jednocześnie oznacza złożenie przez wykonawcę nieprawdziwych informacji \nmających lub mogących mieć wpływ na wynik prowadzonego postępowania. \nSkutkiem powyższych działań powinno być wykluczenie Konsorcjum SEYIBUS na podstawie \nart. 24 ust. 2 pkt 3 i 4 ustawy Pzp. Zaniechanie dokonania tych czynności przez Zamawiającego \npowoduje naruszenie powołanych powyżej przepisów Ustawy. \n \n5. Zamawiający w treści SIWZ - Załącznik Nr 2 pkt 8 (Formularz Oferty) - wymagał, aby \nwykonawca nie później niż w ciągu 90 dni od podpisania umowy dysponował 6 autobusami - \nspośród podstawowych - wyprodukowanych w roku 2010 tj. 1 autobusem typu A1, 2 \nautobusami typu B1, 3 autobusami typu C1 o parametrach zgodnych z SIWZ. \nKonsorcjum SEVIBUS w zakresie autobusów B1 oraz C1 (dla spełnienia ww. ilości) posługuje \nsię zobowiązaniem SOR Sp. z o.o. z dnia 18.06.2009r. \nNiezależnie od opisanych powyżej w uzasadnieniu odwołania wadliwości złożonego \nzobowiązania z dnia 18.06.2009r. Odwołujący podnosi, że zgodnie z przedstawioną  \nw postępowaniu Ofertą nr 10018PL, na jakiej opiera się Konsorcjum SEVIBUS, termin dostawy \nautobusów został określony na 3-4 miesiące od daty podpisania umowy. Taka oferta  \ni deklaracja przesądzają, iż Konsorcjum SEVIBUS nie spełnia w rzeczywistości wymagania  \nz Załącznika Nr 2 pkt 8 Formularza oferty i nie będzie dysponować wymaganą ilością i \nrodzajem autobusów w terminie 90 dni od podpisania umowy. \nPowyższe oznacza niezgodność treści oferty z treścią SIWZ, powodującą konieczność \nodrzucenia oferty Konsorcjum SEVIBUS na podstawie art. 89 ust. 1 pkt 2 Ustawy. \n\n6. Odwołujący podnosi, iż Konsorcjum SEVIBUS w Formularzu Oferty wyceniło koszt druku, \nsprzedaży i kontroli biletów dla jednego wozokilometra świadczonej usługi przewozowej \nautobusem typu C na kwotę netto 0,01 złotych (jeden grosz). Zdaniem Odwołującego, taka \nwycena kosztu druku, sprzedaży i kontroli biletów stanowi cenę dumpingową oraz wskazuje na \nczyn nieuczciwej konkurencji. W myśl art. 89 ust. 1 pkt 3 ustawy Pzp, zamawiający odrzuca \nofertę, jeżeli jej złożenie stanowi czyn nieuczciwej konkurencji w rozumieniu przepisów  \no zwalczaniu nieuczciwej konkurencji. Koszt druku, sprzedaży i kontroli biletów w ofercie \nKonsorcjum SEVIBUS, skalkulowany na wartość tylko 1 grosza, znacząco odbiega od cen \nprzyjętych na rynku. Odwołujący wskazuje, że SEVIBUS Sp. z o.o. w innym postępowaniu \nprzetargowym, dotyczącym świadczenia usług przewozowych w ramach miejskiego \nautobusowego transportu zbiorowego organizowanego przez Gminę Wrocław na terenie \nWrocławia oraz Gminy Czernica wycenił druk, sprzedaż oraz kontrolę biletów na wartość  \n1 PLN. Jak wynika z porównania ww. wartości, koszt druku, sprzedaży i kontroli biletów  \nw aktualnym postępowaniu wynosi zaledwie 1% kosztu przyjętego na innym postępowaniu \nprzetargowym. Znamienne jest również, iż w poprzednim przetargu nie było wymogu karty \nchipowej, która jest zdecydowanie droższym rozwiązaniem. Odwołujący podnosi również, iż za \nwynagrodzenie, jakie Konsorcjum SEVIBUS może uzyskać za druk, sprzedaż i kontrolę biletów \nna obecnym zadaniu, wykonawca ten nie jest w stanie sfinansować zakupu choćby wszystkich \nwymaganych kas fiskalnych (minimum 15 sztuk), drukarek, czytników kontrolerskich, nie \nwspominając już o kosztach takich jak: zakup kart chipowych, koszt nadruku, punktu \nsprzedaży, koszt kontrolerów, zakup programów fiskalnych, serwisowanie programów \nfiskalnych i kas, koszt zatrudnienia kasjerki do rozliczeń, koszt prowizji od wpłat gotówkowych \n0,5 % od wpłaty. \nW ocenie odwołującego, skalkulowanie przez Konsorcjum SEVIBUS ww. kosztów na poziomie \n1 grosza wskazuje na okoliczność, że konsorcjum będzie realizowało zamówienie poniżej \nkosztów świadczenia usług. Takie skalkulowanie kosztu stanowi czyn nieuczciwej konkurencji w \nrozumieniu ustawy z dnia 16 kwietnia 1993 r. o zwalczaniu nieuczciwej konkurencji. Zgodnie  \nz art. 15 ust. 1 pkt 1 tej ustawy, czynem nieuczciwej konkurencji jest utrudnianie innym \nprzedsiębiorcom dostępu do rynku, w szczególności przez sprzedaż towarów lub usług poniżej \nkosztów ich wytworzenia lub świadczenia albo ich odsprzedaż poniżej kosztów zakupu w celu \neliminacji innych przedsiębiorców. \nZamawiający powinien zatem odrzucić ofertę Konsorcjum SEVIBUS na podstawie art. \n89 ust. 1 pkt 3 ustawy Pzp. Zaniechanie zamawiającego w tym zakresie prowadzi do \nnaruszenia wskazanego przepisu Ustawy. \n \n7. Zgodnie z rozdziałem XIV pkt 2 SIWZ oferta musi zawierać wypełniony Formularz Oferty (wg \nZałącznika nr 2 do SIWZ) oraz dokumenty i oświadczenia potwierdzające spełnianie warunków \n\nudziału w postępowaniu. Wśród dokumentów tych Zamawiający nie wymienił dowodu \nwniesienia wadium, jednak kwestię wniesienia wadium uregulował odrębnie w Rozdziale XV. \nW związku z powyższym Odwołujący wnosi o sprawdzenie przez Krajową Izbę Odwoławczą \nprawidłowości wniesienia wadium przez Konsorcjum SEVIBUS. W przypadku niezgodności \nwniesionego wadium z postanowieniami Rozdziału XV SIWZ, w szczególności co do formy, \nkwoty oraz terminu wniesienia wadium, Odwołujący wnosi o nakazanie wykluczenia \nKonsorcjum SEVIBUS z postępowania na podstawie art. 24 ust. 2 pkt 2 ustawy Pzp. \n W dniu 22 lipca 2010 roku nastąpiło przystąpienie do postępowania odwoławczego po \nstronie Zamawiającego, w którym Przystępujący – konsorcjum firm, którego oferta została \nmunda uznana za najkorzystniejszą wnosiło o oddalenie odwołania w całości jako \nniezasadnego.  \n W dniu 23 lipca 2010 roku Zamawiający złożył odpowiedź na odwołanie, której uznał \nzarzuty Odwołującego w części dotyczącej zaniechania wezwania konsorcjum Servibus do \nzłożenia prawidłowego dokumentu dla pana Rajmunda Knapińskiego lub wyjaśnienia złożonego \ndokumentu z KRK dla tej samej osoby oraz w części dotyczącej zaniechania poprawienia \noczywistej omyłki pisarskiej i zawiadomienia o tym fakcie wykonawcy. Pozostałe zarzuty, \nzdaniem Zamawiającego, nie zasługują na uwzględnienie i stąd Zamawiający wnosił o ich \noddalenie.  \nNa podstawie zebranego materiału dowodowego, tj. treści SIWZ, ofert złożonych  \nw postępowaniu, dokumentów włączonych w poczet materiału dowodowego, stanowisk  \ni oświadczeń stron zaprezentowanych w toku rozprawy, skład orzekający Izby ustalił  \ni zważył, co następuje: \n \nW pierwszej kolejności skład orzekający Izby ustalił, że wobec wszczęcia postępowania \no udzielenie zamówienia publicznego, którego dotyczy rozpoznawane przez Izbę odwołanie, po \ndniu 29 stycznia 2010 roku, tj. po wejściu w życie nowelizacji ustawy Prawo zamówień \npublicznych z dnia 5 listopada 2009 roku o zmianie ustawy – Prawo zamówień publicznych oraz \nustawy o kosztach sądowych w sprawach cywilnych (Dz. U. Nr 206, poz. 1591) – tzw. „małej \nnowelizacji” oraz ustawy z dnia 2 grudnia 2009 roku o zmianie ustawy Prawo zamówień \npublicznych oraz niektórych innych ustaw (Dz. U. Nr 223, poz. 1778) – tzw. „dużej nowelizacji” \ndo rozpoznawania odwołania mają zastosowanie przepisy Prawo zamówień publicznych  \nw brzmieniu nadanym nowelizacjami, które weszły w życie odpowiednio dnia 22 grudnia 2009 \nroku oraz 29 stycznia 2010 roku. \n  \nW drugiej kolejności skład orzekający Izby ustalił, że nie została wypełniona żadna  \nz przesłanek skutkujących odrzuceniem odwołania w trybie art. 189 ust. 2 ustawy Pzp i nie \nstwierdziwszy ich, skierowała odwołanie na rozprawę.  \n\n  Po trzecie ustalono, iż Wykonawca wnoszący odwołanie posiadał interes w złożeniu \nodwołania, gdyż potwierdzenie się zarzutów nie wykluczenia wybranego w postępowaniu \nWykonawcy i nie odrzucenia jego oferty oznaczałoby dla Odwołującego możliwość uzyskania \nzamówienia ze względu na złożenie oferty najkorzystniejszej w postępowaniu. Tym samym \nwypełniona została materialnoprawna przesłanka do rozpoznania odwołania, wynikająca  \nz treści art. 179 ust. 1 ustawy Pzp. \n \nIzba ustaliła następujący stan faktyczny i odnosząc się do podniesionych w treści \nodwołania zarzutów stwierdza, że: \nZarzuty zawarte w odwołaniu nie zasługują na uwzględnienie.  \n1. W zakresie zarzutu dotyczącego nie złożenia wymaganego zapisami SIWZ oraz \nRozporządzenia o dokumentach, dokumentu w przedmiocie wykazania braku podstaw do \nwykluczenia z postępowania o udzielenie zamówienia potwierdzającego niekaralność członka \nzarządu spółki Socibus w osobie pana Rajmunda K. Izba nie podzieliła stanowiska \nOdwołującego.  \nW Rozdziale VIII SIWZ Zamawiający zawarł postanowienia w zakresie wykazu \noświadczeń lub dokumentów, jakie mają dostarczyć wykonawcy w celu potwierdzenia \nspełniania warunków udziału w postępowaniu. Jednym z wymaganych dokumentów była \naktualna informacja z Krajowego Rejestru Karnego w zakresie określonym w art. 24 ust. 1 pkt  \n4-8 ustawy Pzp, wystawiona nie wcześniej niż 6 miesięcy przed upływem terminu składania \nofert. W punkcie tym znajdowała się również poczyniona przez Zamawiającego uwaga,  \niż w przypadku wykonawcy mającego siedzibę na terytorium RP, osoby o których mowa w art. \n24 ust. 1 pkt 5-8 ustawy Pzp mające miejsce zamieszkania poza terytorium RP, mają złożyć \nzaświadczenie właściwego organu sądowego albo administracyjnego miejsca zamieszkania, \ndotyczące ich niekaralności w zakresie określonym w art. 24 ust. 1 pkt 5-8 ustawy Pzp, \nwystawione nie wcześniej niż 6 miesięcy przed upływem terminu składania ofert. W przypadku \nzaś, gdy w miejscu zamieszkania tych osób nie wydaje się zaświadczeń, zastępuje się je \ndokumentem zawierającym oświadczenie złożone przed notariuszem, właściwym organem \nsądowym, administracyjnym albo organem samorządu zawodowego lub gospodarczego \nmiejsca zamieszkania tych osób. \nZ miejscem zamieszkania osoby fizycznej łączy się wiele istotnych następstw prawnych. \nZasady, według których ustala się miejsce zamieszkania osoby fizycznej zawarte są w kodeksie \ncywilnym, w art. 25 do 28. Zgodnie z ujętymi tam regulacjami, miejscem zamieszkania jest \nmiejscowość, w której dana osoba przebywa z zamiarem stałego pobytu. Do ustanowienia \nmiejsca pobytu niezbędne jest zaistnienie kumulatywnie dwóch przesłanek: zewnętrznej,  \n\ntj. faktycznego przebywania w danym miejscu i wewnętrznej, czyli woli stałego pobytu. Również \ndo utraty dotychczasowego miejsca zamieszkania konieczne jest spełnienie tych dwóch \nprzesłanek, czyli zerwanie faktycznej łączności z daną miejscowością z odpowiednim \nzamiarem. Nieobecność fizyczna, nawet długotrwała, nie świadczy o zmianie miejsca \nzamieszkania, jeżeli nie towarzyszy jej odpowiedni zamiar. Osoba fizyczna, zgodnie  \nz brzmieniem art. 28 kodeksu cywilnego, może mieć tylko jedno miejsce zamieszkania.  \nW zakres miejsca zamieszkania nie wchodzi w znaczeniu kodeksowym konkretny adres. Od \nmiejsca zamieszkania odróżnić należy tzw. pojęcie zameldowania. O zamieszkaniu decydują \nprzesłanki faktyczne, zaś o zameldowaniu – dokonanie określonych czynności o charakterze \nadministracyjnoprawnym. Samo zameldowanie nie przesądza w takim razie o miejscu \nzamieszkania. Można jednakże uprawdopodobnić, iż w miejscowości, w której dana osoba \nfizyczna jest zameldowana, ma ona także miejsce zamieszkania.  \nNie ulega wątpliwości, iż w złożonym wraz z ofertą zapytaniu o karalność w przypadku \npana Rajmunda K. widnieje hiszpański adres zamieszkania, adres taki wynika również ze \nzłożonych przez Odwołującego i włączonych w poczet materiału dowodowego wyciągów z \nRejestru Sądu Rejonowego we Wrocławiu VI Wydziału Gospodarczego Krajowego Rejestru \nSądowego. Izba dała jednak wiarę twierdzeniom Przystępującego złożonym na rozprawie, iż \nmiejscem zamieszkania tej osoby jest Warszawa i ta miejscowości jest miejscowością, w której \ndana osoba przebywa z zamiarem stałego pobytu. Nie można zaprzeczyć również faktom, iż \nwspółudziałowcem spółki Socibus jest wykonawca mający swoją siedzibę w Hiszpanii. \nOdbywanie okresowych podróży biznesowych, nawet długotrwałych, nie może świadczyć o \nwyrażeniu woli zmiany miejsca zamieszkania. Odwołujący nie udowodnił ponad wszelką \nwątpliwość, iż pana Rajmund K. przebywa na stałe w Królestwie Hiszpanii z zamiarem stałego \npobytu. Dlatego też, w ocenie Izby, zarzut ten nie zasługuje na uwzględnienie.  \n2. W zakresie zarzutu odnoszącego się do niewykazania spełniania warunków udziału \ndysponowania odpowiednim potencjałem technicznym w postępowaniu w związku ze złożonymi \nzobowiązaniami podmiotów trzecich o udostępnieniu potencjału, Izba stwierdziła, iż zarzut ten \nnie zasługuje na uwzględnienie. \nPrzepis art. 26 ust. 2b ustawy Prawo zamówień publicznych przewiduje, że wykonawca \nmoże polegać na wiedzy i doświadczeniu, potencjale technicznym, osobach zdolnych do \nwykonania zamówienia lub zdolnościach finansowych innych podmiotów, niezależnie od \ncharakteru prawnego łączących go z nimi stosunków, przy czym w takiej sytuacji zobowiązany \njest udowodnić zamawiającemu, iż będzie dysponował zasobami niezbędnymi do realizacji \nzamówienia, w szczególności przedstawiając w tym celu pisemne zobowiązanie tych \npodmiotów do oddania mu do dyspozycji niezbędnych zasobów na okres korzystania z nich \nprzy wykonywaniu zamówienia. W świetle powyższego przepisu, dopuszczalne jest udzielenie \nprzez inny podmiot posiadanych zasobów w pełnym jak i określonym zakresie – zarówno \nwszystkich wymienionych w przepisie art. 26 ust. 1 b ustawy (wiedzy, doświadczenia, \n\npotencjału technicznego, osób zdolnych do wykonania zamówienia lub zdolności finansowych) \njak i niektórych spośród tych zasobów.  \nNie ulega wątpliwości, także że dysponowanie wymienionymi w przepisie zasobami musi być \njednoznaczne, i nie może być pozostawione domysłom lub domniemaniom Zamawiającego, co \ndo tego czy podmiot, który przedstawia zobowiązanie innego podmiotu do udzielenia \nodpowiedniego zasobu jest uprawniony do dysponowania nim, a także w jakim zakresie \nnastąpiło udzielenie potencjału innego podmiotu.  \nZobowiązanie jest stosunkiem prawnym, w którym jedna osoba może żądać od drugiej \nświadczenia, a ta druga winna to świadczenie spełnić. W zobowiązaniu wyróżnić można 3 \nelementy: podmioty, między którymi dany stosunek istnieje, przedmiot danego świadczenia  \ntreść danego świadczenia. Podmiotami stosunku zobowiązaniowego są wierzyciel i dłużnik, \nprzedmiotem jest określone zachowanie dłużnika, którego spełnienia może domagać się \nwierzyciel, zaś treścią zobowiązania są uprawnienia wierzyciela i odpowiadające im obowiązki \ndłużnika. Od przedmiotu zobowiązania, jakim jest świadczenie dłużnika należy odróżnić \nprzedmiot świadczenia, czyli przedmiot, do którego może odnosić się świadczenie dłużnika. \nPrzedmiot świadczenia nie jest związany z istotą zobowiązania. W stosunkach zobowiązaniach \nrealizowane są przede wszystkim cele ekonomiczne stron, które łączy dany stosunek. Służą \none najczęściej wymianie jakiś dóbr lub usług. O takim stosunku zobowiązaniowym mowa jest \nwłaśnie w art. 26 ust. 2b ustawy Pzp.  \nOkreślenie charakteru i treści stosunku zobowiązaniowego może wynikać z przepisów \nprawnych regulujących dany typ stosunku prawnego, z porozumienia między stronami stosunku \n(gdy ma on charakter umowny między stronami) z uwzględnieniem modyfikacji wynikających  \nz przepisów ustawowych, czy też treści oświadczenia woli złożonej według potrzeb stron i celu \numowy. Zgodnie z ogólną regułą zawartą w art. 65 kodeksu cywilnego, interpretacja \noświadczenia woli powinna uwzględniać okoliczności, w których zostało ono złożone, zasady \nwspółżycia społecznego oraz ustalone zwyczaje. W przypadku zobowiązań umownych należy \nbadać zgodny zamiar stron i cel umowy, niż odnosić się do jej dosłownego brzmienia.  \nIzba wyraża opinię, iż z powyższych rozważań wynika, iż pozostawiono woli i decyzji \npodmiotów współpracujących (wykonawcy uczestniczącemu w postępowaniu i osobie trzeciej, \nna której zasobach on polega) określenie charakteru prawnego wzajemnych stosunków ich \nłączących. Z punktu widzenia skuteczności złożonego przez osobę trzecią zobowiązania za \nprawnie irrelewantne należy uznać relacje podmiotów związanych stosunkiem prawnym \nmającym swoje źródło w art. 26 ust. 2b ustawy. \nW zakresie udowodnienia Zamawiającemu, że wykonawca będzie dysponował \nzasobami niezbędnymi do realizacji zamówienia istotne znaczenie dla oceny skuteczności \ntakiego zobowiązania na etapie badania przez Zamawiającego spełnienia warunków udziału w \npostępowaniu ma użycie w art. 26 ust. 2b zdanie drugie ustawy zwrotu „(…) będzie dysponował \nzasobami niezbędnymi do realizacji zamówienia (…)”. Posłużenie się  \n\nw tym przypadku przez ustawodawcę czasem przyszłym wskazuje, iż do faktycznej możliwości \nrozporządzania udostępnianymi przez inny podmiot zasobami ma dojść dopiero na etapie \nwykonania zamówienia. Tym samym ubiegając się o udzielenie zamówienia publicznego \nwykonawca nie jest zobowiązany wykazać, że już dysponuje udostępnianymi zasobami – za \nwystarczające należy uznać przyrzeczenie oddania do dyspozycji niezbędnych do realizacji \nprzedmiotu zamówienia zasobów, zawarte w oświadczeniu lub innego rodzaju pisemnej \ndeklaracji podmiotu trzeciego. Powyższe potwierdza również treść § 1 ust. 2 rozporządzenia  \nw sprawie dokumentów, który stanowi, że: „Jeżeli wykonawca, wykazując spełnianie warunków, \no których mowa w art. 22 ust. 1 ustawy, polega na zasobach innych podmiotów na zasadach \nokreślonych w art. 26 ust. 2b ustawy, a podmioty te będą brały udział w realizacji części \nzamówienia, zamawiający może żądać od wykonawcy przedstawienia w odniesieniu do tych \npodmiotów dokumentów wymienionych w § 2”. Wykładnia literalna powyższego przepisu \nwskazuje, iż ustawodawca nie zawsze wiąże konieczność udziału podmiotów trzecich  \nw realizacji zamówienia z udostępnieniem przez te podmioty swoich zasobów wykonawcy  \nw postępowaniu o udzielenie zamówienia publicznego na podstawie art. 26 ust. 2b ustawy.  \n  Zawarty w art. 26 ust. 2b ustawy przykładowy sposób udowodnienia, iż wykonawca \nbędzie dysponował zasobami niezbędnymi do realizacji zamówienia oparty został  \nna pisemnym zobowiązaniu podmiotów trzecich do oddania wykonawcy do dyspozycji \nniezbędnych zasobów na okres korzystania z nich przy wykonywaniu zamówienia. Wskazane \njako przykładowe oświadczenie ma potwierdzić istnienie relacji o charakterze prawnym \npomiędzy podmiotem udostępniającym swoje zasoby, a wykonawcą polegającym na tych \nzasobach, w celu wykazania spełniania warunków udziału w postępowaniu  \noraz wykorzystania tych zasobów w realizacji zamówienia. Tym samym każdy dokument, który \nw sposób niezbity potwierdza istnienie zobowiązania podmiotu trzeciego  \ndo udostępnienia swoich zasobów, w celu wykorzystania ich do realizacji przedmiotu \nzamówienia, należy uznać za wystarczający. Skład orzekający Izby zgadza się z tezą zawartą  \nw przywoływanym na rozprawie przez Odwołującego wyroku o sygn. akt KIO 790/10, że \nZamawiający musi mieć pewność, że Wykonawca powołujący się na potencjał podmiotu \ntrzeciego zapewni dysponowanie niezbędnym potencjałem przez cały okres realizacji \nzamówienia, jednakże w ocenie Izby w przedmiotowym postępowaniu nie zachodzi sytuacja,  \nz której można byłoby wyprowadzić wniosek odwrotny, tj. że Wykonawca nie udowodnił, że nie \nbędzie dysponował takim potencjałem.  \n  W analizowanym przypadku Przystępujący złożył wraz z ofertą zobowiązanie podmiotu \ntrzeciego do udostępnienia mu potencjału technicznego w przypadku wygrania postępowania. \nZe złożonego dokumentu wprost wynika cel i zakres składanego oświadczenia. Nie sposób \noprzeć się wrażeniu, iż Odwołujący wybiórczo czyta zakres złożonego oświadczenia. Dla Izby \nzakres i bezwarunkowość złożonego oświadczenia o udostępnieniu potencjału technicznego nie \nbudzi wątpliwości. Podmioty składające kwestionowane oświadczenia zobowiązały się do \n\nwyprodukowania i sprzedaży na rzecz Przystępującego nowych autobusów, a do tego czasu \nzobowiązały się do udostępnienia nowych lub starych (w zależności od wymagań \nZamawiającego jasno określonych w SIWZ) autobusów, tak aby wybrany wykonawca był  \nw stanie realizować przedmiotowe zamówienie. Zatem Zamawiający ma pewność jakiego \nrodzaju potencjałem dysponuje wykonawca i mógł na podstawie tak złożonych oświadczeń  \no udostępnieniu, stwierdzić, czy rzeczywiście konkretny wykonawca spełnia warunki udziału  \nw postępowaniu. Nie zachodzi więc żadna okoliczność faktyczna i prawna, która pozwalałaby \nna inną interpretację tak złożonego oświadczenia woli.  \nCo do kwestionowania prawidłowości umocowania do złożenia zobowiązania przez spółkę SOR \nSp. z o.o., to przychylić należy się do stanowiska Zamawiającego i Przystępującego, iż \nobowiązek tak nie wynika z żadnego z przepisów ustawy Pzp. W przypadku zobowiązania \nskładanego przez podmioty trzecie, zastrzeżona została jedynie forma wymagana do złożenia \ntakiego oświadczenia. Wymagana forma pisemna złożenia zobowiązania została przez wybrane \nkonsorcjum dotrzymana. \nW przypadku kwestionowania daty wystawienia złożonego przez Fabrykę Autobusów SOR Sp. \nz o.o. zobowiązania, nie sposób dojść do innego wniosku, jak ten że zarzut ten powoływany jest \ndla spowodowania przewlekłości postępowania. Po nawet pobieżnej analizie złożonego \ndokumentu, Izba jest w stanie stwierdzić, iż data złożenia oświadczenia widniejąca na \ndokumencie „18 czerwca 2009 roku” jest oczywistą omyłką, skoro zobowiązanie dotyczy tego \nkonkretnie prowadzonego postępowania, z wymienieniem jego numeru, zamawiającego i innymi \ncechami identyfikującymi postępowanie, które mogły mieć miejsce jednie w roku 2010. \nNa marginesie powyższych rozważań, Izba pragnie także zauważyć, że nawet gdyby przyjąć, \nże zobowiązanie rzeczywiście datowane jest na rok 2009 roku, to nie zmienia to faktu, że nie \nmożna byłoby uznać takiego zobowiązania za niewłaściwe. Ustawa Pzp w żaden sposób nie \nogranicza wykonawców co do czasookresu zobowiązań o udostępnieniu potencjału \ntechnicznego. Izba stoi na stanowisku, iż nie ma przeszkód na powoływanie się na \nzobowiązania zawarte między stronami w czasie przeszłym, jeżeli złożone ówcześnie \noświadczenie woli zachowało swoją aktualność i odpowiada celowi i zakresowi danego \npostępowania.  \nReasumując, zarzut braku wykluczenia wykonawcy na podstawie art. 24 ust. 2 pkt 4 nie \npotwierdził się.  \n3. Zarzut odnoszący się do utraty ważności badania technicznego pojazdu również nie \nzasługuje na uwzględnienie.  \nPo pierwsze, Izba pragnie zauważyć, iż w SIWZ, czy też ogłoszeniu, nie znaleziono zapisów, \nktóre wskazywałyby na obowiązek przedłożenia takiego dokumentu wraz z ofertą. Sam \nOdwołujący na rozprawie nie umiał wskazać takich zapisów. Skoro więc dokument ten nie był \nprzez Zamawiającego wymagany na potwierdzenie spełniania przez oferowane usługi wymagań \nokreślonych przez Zamawiającego, to nie można w chwili obecnej wyciągać negatywnych \n\nkonsekwencji w stosunku do wykonawcy, który takowy dokument złożył, jeżeli nie podlegał on  \ni nie miał podlegać ocenie w postępowaniu.  \nCo do drugiej części zarzutu dotyczącego wskazania w wykazie taboru autobusów aktualnie \nużywanych w innych zadaniach, to zauważyć należy, że Odwołujący nie przedstawił na \npoparcie podnoszonej tezy żadnych dowodów. Z pewnością nie jest tak, że Odwołujący nie \nprzedstawił również takich autobusów, które obecnie używane są przez niego w innych \nwykonywanych zadaniach. Co więcej, fakt ten pozostaje bez wpływu na spełnianie warunku \nudziału dotyczącego dysponowania taborem.  \nReasumując, zarzut braku wykluczenia wykonawcy na podstawie art. 24 ust. 2 pkt 4 nie \npotwierdził się.  \n4. Zarzut odnoszący się do wpisania w tabeli będącej Wykazem taboru w pozycję 6 słowa \n„własny”, w przypadku autobusu typu A1 – Autosan Solina H7-20MB nie zasługuje na \nuwzględnienie. \nZgodnie z załączonym do oferty zobowiązaniem podmiotu trzeciego autobus typu A1 zostanie \nwyprodukowany i sprzedany wybranemu wykonawcy w przypadku wygrania przez niego \nprzedmiotowego postępowania. Tymczasem w tabeli Wykaz taboru w pozycji 6 Wykonawca \njako podstawę dysponowania niniejszym zasobem wpisał słowo „własny”.  \nIzba w tym przypadku zgodzić się musi ze stanowiskiem zaprezentowanym przez \nZamawiającego. Wszystkie złożone wraz z ofertą dokumenty należy czytać łącznie i w tym \nprzypadku można było dojść do wniosku, iż wpisanie w tabelę słowa „własny” jest omyłką \npisarską. Tabela zawiera szereg pozycji, w pozycji poprzedzającej pozycję 6 widnieje również \nsłowo „własny”. Można więc było uznać, iż pozycja 6 została przez wykonawcę oznaczona \npomyłkowo, jeżeli ze złożonego wraz z wykazem zobowiązania jasno i wyraźnie wynikał fakt \nudostępnienia w tym przypadku potencjału technicznego przez podmiot trzeci. Z pewnością \ntakże nie można także działaniom Przystępującego przypisać charakteru składania \nnieprawdziwych informacji mających lub mogących mieć wpływ na wynik postępowania. Co \nwięcej, na poparcie swojej tezy Odwołujący nie przedstawił jakichkolwiek dowodów, choć  \nw uzasadnieniu odwołania powołuje się na posiadane przez siebie informacje, z których \nwynikać miało, iż wybrane Konsorcjum nie posiada na własność kwestionowanego autobusu. \nIzba zauważa, iż wybrane Konsorcjum nie kwestionowało faktu, iż rzeczywiście nie posiada \ntakiego autobusu więc trudno w takim przypadku mówić o składaniu nieprawdziwych informacji.  \nReasumując, zarzut braku wykluczenia wykonawcy na podstawie art. 24 ust. 2 pkt 3 lub 4 nie \npotwierdził się.  \n5. Zarzut stwierdzający, że wybrane Konsorcjum w ciągu 90 dni od podpisania umowy nie \nbędzie dysponowało wymaganą ilością i rodzajem autobusów i z tego powodu jego oferta \npowinna zostać odrzucona na podstawie art. 89 ust. 1 pkt 2 ustawy Pzp nie zasługuje na \nuwzględnienie.  \nFaktem jest, że zgodnie z pkt 5 formularza oferty, wybrane Konsorcjum oświadczyło, iż nie \n\npóźniej niż w ciągu 90 dni od podpisania umowy będzie dysponować 6 autobusami spośród \npodstawowych wyprodukowanych w roku 2010, tj. 1 autobusem typu A1, 2 autobusami typu B1, \n3 autobusami typu C1 o parametrach zgodnych z SIWZ. Faktem jest również, iż zgodnie ze \nzłożoną z ofertą nr 10018PL będącą oświadczeniem SOR Sp. z o.o. termin dostawy nowo \nwyprodukowanych autobusów wynosić może 3-4 miesiące od daty podpisania umowy.  \nOdwołujący zapomina jednakże o złożonym przez Spółkę SOR zobowiązaniu, że do czasu \nwyprodukowania nowych udostępni ona wybranemu Konsorcjum autobusy nowe spełniające \nwymagania Zamawiającego. W związku z powyższym nie sposób stwierdzić, że Konsorcjum nie \nbędzie dysponowało odpowiednią ilością i rodzajem autobusów w ciągu 90 dni od daty \npodpisania umowy. Nie można zatem przychylić się do wniosku Odwołującego, że oferta \nKonsorcjum jest niezgodna z SIWZ i z tego powodu podlega odrzuceniu.  \n6. Odnosząc się do zarzutu, iż zaoferowanie ceny kosztu druku, sprzedaży i kontroli \nbiletów na poziomie 0,01 zł (jeden grosz) stanowi cenę dumpingową a samo złożenie takiej \noferty jest czynem nieuczciwej konkurencji, skład orzekający Izby stwierdza, iż nie zasługuje on \nna uwzględnienie.  \nZgodnie z postanowieniami SIWZ, w tym przede wszystkim Rozdziałem XI (Opis sposobu \nobliczenia ceny), ceną oferty miała być stała cena z 1 wozokilometr, obejmująca usługę \nprzewozową, druk i sprzedaż biletów i prowadzenie kontroli dokumentów przewozu osób lub \nbagażu, ustalona dla autobusu typu C. Cena wyliczona według podanych wzorów była \npodstawą do porównania i oceny ofert. Ceny jednostkowe stanowić miały jedynie podstawę do \nrozliczeń między wykonawcą a zamawiającym podczas realizacji umowy, zgodnie z zasadami \nokreślonymi w projekcie umowy. Cena jednostkowa netto jednego wozokilometra obejmować \nmiała w szczególności: świadczenie usług przewozowych, prowadzenie kontroli biletów, \nzainstalowanie systemu analizy danych, udostępnienie go Zamawiającemu i bieżące \nnapełnianie bazy danych tego systemu, dostarczenie Zamawiającemu 4 urządzeń kontrolnych \ndo kontroli biletów elektronicznych, umieszczenie informacji pasażerskiej na przystankach, \nautomatyczną rejestrację kontroli punktualności kursowania oraz inne koszty niezbędne do \nwykonania zamówienia. Dodatkowo w tym punkcie Zamawiający umieścił dla wykonawców \ninformację, że są oni zobowiązani do podania w formularzu oferty wysokości kosztu netto druku, \nsprzedaży i kontroli dokumentów przewozu osób lub bagażu dla jednego wozokilometra \nświadczonej usługi przewozowej ze względu na uregulowania § 16 projektu umowy.  \nW paragrafie tym mowa jest o możliwości wprowadzenia Wrocławskiej Karty Miejskiej – innej \nformy biletu elektronicznego. W przypadku wprowadzenia tej karty wykonawca zwolniony \nbędzie z obowiązku druku i sprzedaży biletów, prowadzenia kontroli dokumentów przewozu \nosób lub bagażu, użyczenia zamawiającemu 4 urządzeń do kontroli biletów okresowych  \nw formie elektronicznej. Oznacza to, że wynagrodzenie wykonawcy zostanie obniżone  \no właśnie te koszty.  \nIzba pragnie zauważyć, że również sam Odwołujący skalkulował swoją ofertę dotyczącą \n\nkwestionowanego punktu na tym samym poziomie. Składu orzekającego Izby nie przekonują \nwyjaśnienia Odwołującego złożone na rozprawie, że w jego przypadku postępowanie takie było \nuzasadnione ponieważ świadczy on już usługi na rzecz tego samego Zamawiającego i nie musi \npo raz drugi ponosić kosztów związanych z wdrażaniem procedur wymaganych przez \nZamawiającego. Izba pragnie zauważyć, iż również Przystępujący świadczy usługi przewozowe \nna rzecz tego samego Zamawiającego na innych liniach.  \nBiorąc powyższe pod uwagę, w opinii Krajowej Izby Odwoławczej, brak podstaw do \nstwierdzenia, iż działania Odwołującego się stanowią wskazany czyn nieuczciwej konkurencji. \nNie sposób przyjąć, że zaoferowanie wykonania takiej a nie innej ceny spornych usług \nspowoduje skutek w postaci utrudniania prowadzenia działalności gospodarczej przez innych \nprzedsiębiorców. Tym bardziej, że chodzi o jeden z elementów palety usług objętych \nzamówieniem. Zastosowana metoda wyceny poszczególnych rodzajów usług stanowi czynnik \nprzesądzający o konkurencyjności przedmiotowej oferty i wynika z przyjętej strategii budowania \nceny oferty. Co więcej, Odwołujący nie udowodnił i nie przestawił żadnych dowodów, które \nmogłyby potwierdzić, że takie ukształtowanie cen przez Przystępującego jest czynem \nnieuczciwej konkurencji.  \nKażdy z wykonawców miał możliwość przyjęcia takiego sposobu kalkulacji ceny oferty, aby przy \nuwzględnieniu różnych determinantów (rodzaj usługi, kryterium wagi cen poszczególnych \nusług), sporządzić ofertę konkurencyjną. Ponadto, złożenie oferty na takich warunkach jedynie \nw jednym postępowaniu (jednorazowa czynność), trudno uznać za utrudnianie prowadzonej \ndziałalności gospodarczej i ograniczanie dostępu do rynku. \nNie sposób przyjąć, że jej zaoferowanie doprowadzi do eliminacji z rynku innych \nprzedsiębiorców. Stwierdzić można jedynie, iż wycena spornych usług spowodowała utratę \nmożliwości uzyskania tego, konkretnego zamówienia. Nie oznacza to wcale, że ich działalność \nz tego powodu ustanie. Nie można zatem przychylić się do wniosku Odwołującego, że oferta \nKonsorcjum jest niezgodna z SIWZ i z tego powodu podlega odrzuceniu. \n7. Izba nie uwzględniła także zarzutów skierowanych w stosunku do dokumentu \npotwierdzającego wniesienie wadium. Przy tak sformułowanych zapisach w odwołaniu,  \nw ocenie składu orzekającego, trudno twierdzenia te uznać za zarzut. Odwołanie w tym \nprzypadku nie zawiera odniesienia do konkretnych naruszeń przepisów ustawy Pzp lecz ogólne \nstwierdzenia, iż Izba powinna sprawdzić prawidłowość wniesienia wadium przez Konsorcjum \nSEVIBUS. W przypadku niezgodności wniesionego wadium z postanowieniami Rozdziału XV \nSIWZ, w szczególności co do formy, kwoty oraz terminu wniesienia wadium, Odwołujący wnosi \no nakazanie wykluczenia Konsorcjum SEVIBUS z postępowania na podstawie art. 24 ust. 2 pkt \n2 ustawy Pzp.  \nOdwołujący, co ustalono w toku prowadzonej rozprawy, dwukrotnie zapoznawał się  \nz dokumentami złożonymi w postępowaniu, tj. protokołem z postępowania wraz z załącznikami. \nWiedzę powszechnie dostępną, a także wynikającą wprost z zapisów ustawy Pzp, stanowi fakt, \n\niż załącznikami do protokołu z postępowania są oferty. Nie ulega zaś wątpliwości, iż częścią \nskładową oferty jest dokument potwierdzający wniesienie wadium, nawet jeżeli nie znajduje się \non bezpośrednio w ofercie. Skoro Odwołujący potwierdził zapoznanie się ze wszystkimi \ndokumentami złożonymi w postępowaniu (wynika to ze złożonego w dniu 30 czerwca 2010 roku \noświadczenia pracownika Odwołującego o udostępnieniu mu wszystkich dokumentów), a potem \njeszcze po raz kolejny wnosił o udostępnienie ofert, to niezrozumiałym jest dla Izby fakt \nkwestionowania dokumentu potwierdzającego wniesienie wadium w takiej formie jak czyni to \nOdwołujący. Jeżeli, jak twierdził na rozprawie pełnomocnik Odwołującego, dokument \npotwierdzający wniesienie wadium nie został Odwołującemu udostępniony czy to w postaci \nkopii, czy też okazania oryginału złożonej gwarancji, to niezrozumiałym jest dla Izby zachowanie \nOdwołującego, który nie zwrócił się do Zamawiającego choćby z zapytaniem dlaczego nie \nudostępniono mu tego dokumentu. Można tylko przypuszczać, iż zaniechanie to wynika  \nz niestaranności działania Odwołującego w zakresie sprawdzania ofert, a podnoszenie \nzarzutów w stosunku do niesprawdzonych dokumentów ma na celu przedłużenie postępowania \nodwoławczego. \nIzba przyznaje rację Odwołującemu, iż jest ona organem, który stoi na straży zgodności działań \nZamawiającego z powszechnie obowiązującymi przepisami prawa, przede wszystkim zgodności \ndziałań z przepisami Prawa zamówień publicznych. Jednakże wniosek Odwołującego  \no sprawdzenie prawidłowości wniesienia wadium przez Konsorcjum SEVIBUS jest w ocenie \nIzby zbyt daleko idący. To Zamawiający ma w pierwszej kolejności obowiązek sprawdzenia \nofert pod względem ich poprawności z zapisami SIWZ i przepisów Pzp, następnie kontrolę taką \nsprawują wykonawcy biorąc w udział w postępowaniu, w tym przede wszystkim korzystając  \nz przysługujących im środków ochrony prawnej. Izba ma ustosunkować się do konkretnych \nzarzutów we wnoszonych środkach ochrony prawnej zawartych. Izba nie jest instytucją \nsprawdzającą oferty lecz odnoszącą się do konkretnych zarzutów dotyczących konkretnych \nofert. Odwołujący chce na Izbę przerzucić obowiązek, któremu sam nie dopełnił. Na marginesie \nIzba pragnie zauważyć, iż nawet gdy przychyliła się do tak sformułowanego zarzutu, to mogła \nby dojść do zgoła odmiennych wniosków, niż sam Odwołujący a to nie jest celem postępowania \nodwoławczego toczącego się przed Krajową Izbą Odwoławczą.  \n \nW ocenie Izby zarzuty Odwołującego w stosunku do czynności lub zaniechań \nZamawiającego nie potwierdziły się.  \n \nBiorąc pod uwagę dokonane ustalenia, orzeczono jak w sentencji wyroku uznając, że \nOdwołujący nie udowodnił, że Przystępujący (wybrany wykonawca) podlegał wykluczeniu  \nz postępowania na podstawie art. 24 ust. 2 pkt 2, 3, 4 ustawy Pzp jako wykonawca, który nie \nwniósł wadium, złożył nieprawdziwe informacje lub nie wykazał spełniania warunków udziału  \nw postępowaniu oraz jego oferta podlega odrzuceniu na podstawie art. 89 ust. 1 pkt 2 i 3 \n\nustawy Pzp jako niezgodna z treścią SIWZ lub jej złożenie stanowiło czyn nieuczciwej \nkonkurencji. Tym samym nie potwierdził się również zarzut naruszenia przez Zamawiającego \nart. 7 ust. 1 i 3 ustawy Pzp. \n \nO kosztach postępowania odwoławczego orzeczono na podstawie art. 192 ust. 9 i 10 \nustawy Pzp oraz § 5 ust 3 pkt 1 i § 5 ust 4 rozporządzenia Prezesa Rady Ministrów z dnia 15 \nmarca 2010 roku w sprawie wysokości oraz sposobu pobierania wpisu od odwołania oraz \nrodzajów kosztów w postępowaniu odwoławczym i sposobu ich rozliczania (Dz. U. z 2010 r., Nr \n41, poz. 238), tj. stosownie do wyniku postępowania uwzględniając uzasadnione koszty stron \npostępowania, w tym koszty poniesione z tytułu noclegu Pełnomocników Zamawiającego  \nw wysokości 758,00 zł.  \nPrzewodniczący:\n  \n………………………………",
  "judgmentType" : "SENTENCE",
  "judgmentDate" : "2010-07-29",
  "courtReporters" : [ "Paulina Zalewska" ],
  "judges" : [ {
    "name" : "Justyna Tomkowska",
    "specialRoles" : [ "PRESIDING_JUDGE" ]
  } ],
  "caseNumber" : [ "KIO 1486/10" ],
  "source" : {
    "sourceJudgmentPdfMD5" : "863efdb59cd4a257ca8eefa34362fec2",
    "sourceJudgmentId" : "863efdb59cd4a257ca8eefa34362fec2",
    "sourceJudgmentUrl" : "ftp://ftp.uzp.gov.pl/KIO/Wyroki/2010_1486.pdf",
    "sourceCode" : "NATIONAL_APPEALS_CHAMBER"
  }
}

]